
Middelalderens klædedragter i Danmark dækker over det tøj, som blev båret i og omkring de danske områder i middelalderen og klædernes udvikling.
Klæde er en skandinavisk betegnelse for de middelalderlige vævede tekstiler, der blev produceret og eksporteret til hele Europa, men ordet bliver også brugt om tekstiler generelt. Danske klæder blev både lavet til eget brug og handel og importeret fra de store klædemarkeder rundt om Østersøen. I den danske middelalder blev klædehåndværket til et erhverv, og handel med klæde kunne være en lukrativ forretning. Noble herrer og damer kunne betale for at adskille sig fra almuen og vise deres pragt i silke, skarlagen og guldklæde. Klædet i middelalderen var en standsmarkør, men markerede i lige så høj grad køn, religion og ægteskabelig status.
Klædeforskningen i Danmark er et interdisciplinært forskningsområde for historikere, arkæologer, kunsthistorikere, tekstileksperter og håndværkere. Forskningen stiller spørgsmål om produktion, handel og mode. De er svære at besvare, da der både mangler forskning og danske middelalderkilder. 
Skriftlige kilder i middelalderen kan være krøniker, regnskaber, lovtekster, inventarier, litterære kilder som digte osv. For Norden er de skriftlige kilder for det meste testamenter, inventarier, og lovtekster (forordninger), der vil regulere udbredelsen af et bestemt type klæde eller klædestykker.
Testamenter er dokumenter om gaver til kirken, familie, tjenestefolk osv. En del var klædestof og klæder. Der kunne også testamenteres en fremstilling af klædedragter, som modtageren først kunne få, når testator var død. I de tilfælde fremgår det, hvad giveren giver som sikkerhed for, at de lovede gaver bliver uddelt efter donors død.Det var en beskeden del af befolkningen, der havde ejendele, der var værd at testamentere. Overklassen nedfældede en del testamenter, som viser deres ejendele, men testamenter kan ikke vise, hvad størstedelen af befolkningen ejede. Testamenterne er desuden kendetegnet ved at være katalogiseret data, de er få og uden detaljer. “En blå kjortel” eller “kappe” er tit det, vi får at vide. Men testamenter kan bidrage med væsentlige oplysninger om dragttyper, dragttermer, farver, stoffer og pelsværk. 
De bortgivne dragter var måske ikke moderne, da de blev testamenteret, men klædet var måske af værdi, da dragten kunne sys om til andre formål. Man kan ikke af donors køn sige, om det testamenterede var kvinde- eller mandsklæder, da donoren kunne have fået fremstillet klædet til modtageren, eller selv have arvet det. Det kan være særdeles vigtigt ved hvert testamente at analysere donor og modtager og se på køn, stand, indbyrdes relation og at identificere dragter og klæde som giverens egne, andres eller blot påtænkte klæder.
En visuel kilde er en uundværlig kilde til samtidens skønhedsideal, dragt og pragt. Der er fra middelalderen bevaret kunstneriske afbildninger af klædedragter som i kalkmalerier, gravmæler, statuer og brugsgenstande og illuminerede manuskripter (miniaturer). En visuel kilde er vigtig for historikere, fordi den kan hjælpe med at placere objekter i en bestemt tid. Hvis der er en speciel hat på en statue fra 1406, så kan man være sikker på at kunstneren havde “ideen” om en sådan hat på dette tidspunkt.Der er også forbehold med visuelle kilder: de kan vise en forældet dragt. Det ses i mange bibelske og historiske personer. Man skal være opmærksom på at visuelle kilder vil være kunstner|iske fortolkninger. Dragtforskeren Camilla Louise Dahl foreslår, at man udfører en kunsthistorisk analyse af billedernes formsprog, tendens og motivvalg, kunsttype, datering, og om der skulle være lokal indflydelse på billederne.Personernes beklædning markerer tit standen: kongelig, adelig eller simpel bonde. De mange illuminerede manuskripter i Europa var bestilt af og udarbejdet til overklassen, og maleren så til at aristokratiet blev passende iscenesat, med blændende farver og pompøse skrud. Manuskripternes realisme er derfor svær at vurdere, for de reflekterer sjældent andet end aristokratiets skikke og fantasier. Malerne havde desuden et større udvalg af farver og kunne male rober i strålende klare nuancer, der ikke kunne frembringes i klædeindustrien.
Til Danmarks bedste visuelle kilder hører de mange kalkmalerier i kirkerne. De spænder fra de tidligst bevarede omkring 1100-tallet til 1600, og mange af dem er velbevarede. Til gengæld er det knapt med detaljer, og malerierne har samme problem som de illuminerede manuskripter: kunstnerne kan have taget sig friheder i farver og kreativitet.
Arkæologiske fund kan fortælle forskere om middelalderens snit, sømme og stoftyper. I nogle tilfælde kan man endda finde antydning af farve og mønstre. Der er fundet hele dragter i Moselund og gravsteder, og i middelalderbyer er der fundet et stort antal tekstilfragmenter i aflejringer og ved udgravninger og også redskabsfund fra klædeproduktion, der kan fortælle om produktionsmetoder og stofkvalitet.
Et af de mest bemærkelsesværdige fund, der er gjort i Norden, er fra en norsk middelalderlig bosættelse i Herjolfsnæs på Grønland mellem 1200 og 1400-tallet. Der blev i 1921 af Poul Nørlund udgravet flere kjortler, hætter, hoser, hatte, huer og børnetøj i udsædvanlig god stand. Kjortlerne havde forskelligt snit, da de alle var syet efter mål. Stoffet var af en speciel slags, der kun er fundet på Grønland, og man kan derfor ikke uden videre anvende fundets information til resten af Skandinavien. Nogle af fundene kan i dag ses på Nationalmuseet i København.
Middelalderens dragtterminologi er læren om, hvad samtiden kaldte deres klæder. Der er ikke udarbejdet en officiel samlet dragtterminologi.
Det kan være nemt at genkende kjortler, hoser, hætter og kapper. Sværere er det at eksemplificere mere specielle dragtstykker som en tabard, en surcot og en cotehardie, der alle optræder i de skriftlige kilder; det gælder også mange besynderlige dragtstykker fra visuelle kilder.
Derfor bruger ældre dragtlitteratur for det meste ordene “kåbe” og "kjortel” som en generel beskrivelse af en middelalderdragt, eller de bruger nyere termer. Der findes et væld af franske, tyske og engelske termer, og de kan ikke uden videre overføres på nordiske forhold. Vi ved ikke hvilke dragttermer, der kan påvises i Norden.
Undertøj blev samlet kaldt linnedklæder (lat. vestes linneas), der også kunne betyde sengetøj.
Middelalderens undertøj bestod som regel af ufarvet blår, hørlærred eller, hvis man var særlig fornem, af silke. Men de fleste havde deres uldklæder direkte på huden.
Peplum var et andet latinsk ord for kvindeunderklæder, det betød “tynde klæder”. Ordet brugtes både om undertøj og hovedbeklædning, da kvinders hovedbeklædning for det meste var af det samme tynde linned, og det var ualmindeligt, at både kvinder og mænds hovedtøj blev regnet til undertøjet, da begge dele var defineret som de underste klæder og blev båret tættest på kroppen.
Kvinders undertøj bestod af en længere eller kortere underkjole (en særk), der kunne have korte eller lange ærmer eller skulderstropper. Efter 1300-tallet fulgte særken moden og blev mere figursyet og kunne være snøret i siden eller fortil.
Lengberg-fundet i ØstrigDer har været megen mystik om kvinder bar underbukser i middelalderen, og det vides ikke med sikkerhed, da de hverken har været omtalt i skriftlige kilder eller gengivet i afbildninger. Et opsigtsvækkende fund er gjort 2008 på Lengberg Slot i Østrig (d), hvor arkæologer blandt andet har fundet fire bh'er med skåle og stropper dateret til 1400-tallet. Bh'erne er af blødt linnedstof, og man fandt også trusser, der leder tanken hen på moderne bikinitrusser. Det er meget muligt at både en slags bh og trusser var helt normalt for middelalderens kvinder, også i Danmark, men da dette er det eneste fund, kan der ikke udledes yderligere.
Mænds undertøj er både beskrevet og afbildet. De bar en art underbukser, en brog, der kunne bindes i livet med en snøre. Sammen med broge blev der båret en “skjorte” som regel med lange ærmer. Brogene skiftede i størrelse og tæthed efter moden i middelalderen. I slutningen af 1300-tallet blev det moderne med stramme hoser og korte kjortler, og da blev brogene små snævre benklæder.
TrøjenTrøjen (lat.: diploid eller diplois) er i Frankrig og England kendt som en “doublet”, men det navn blev ikke brugt i Norden. 
I løbet af 1300-tallet begyndte mænd også at bruge trøje over det andet undertøj. Trøjen var et dobbelt dragtstykke med to lag stof, og somme tider med et tredje mellemlag af for, en vams. Den havde snørehuller forneden, så man kunne fæstne sine hoser til kanten.
Overordnet set bestod mande- og kvindedragten af forskellige dragtstykker båret oven på hinanden i en bestemt rækkefølge. Alt efter velstand og rang kunne antallet af dragtstykker, kvalitet og forarbejdning variere. 
Hoser (lat. caligas) var en lang strømpe, almindeligst af uldklæde med eller uden fod. Hosen kunne endda være med sål, så de var en slags sko. Både mænd og kvinder bar hoser i middelalderen, og der skelnes mellem to forskellige:
Langhoser kunne fæstnes til bæltet eller til en trøje med små snøreremme. De blev mest brugt af mænd.
Kjortlen (lat.: tunica) var den almindelige betegnelse for en bred række dragter, der både er kvinders og mænds beklædning, trods deres forskel. Kvindekjortlen var gennem hele middelalderen hellang, mens mandekjortlens længde skiftede mellem kort og lang. I slutningen af 1300-tallet blev den helt lårkort.Fattige eller jævne folk fulgte ikke de skiftende moder som overklassen, og der var langt mindre udvikling i den lavere stands klædedragt. En tommelfingerregel er, at jo rigere man var, des mere og dyrere stof var ens klædedragt af. Man havde råd til pelsværk og udsmykning af klædet med detaljer som borter og smykker. En kvinde, der arbejdede i marken, havde hverken råd eller brug for ærmer, der nåede gulvet eller lange snabelsko. Derfor var det også for fruer og herrer et udtryk for en raffineret livsstil, at de havde råd til upraktisk tøj. Jo mere upraktisk, jo mere viste man at man ikke behøvede at arbejde. Altså var det en meget lille befolkningsgruppe, der fulgte de skiftende moder.Over kjortlen kunne man bære endnu en kjortel, “overkjortlen”. (lat.: supertunica. Man overtog i nogle tilfælde også det franske ord “surcotte” fordansket: 'surkot/surcot'.
De danske kilder præciserer sjældent, om der er tale om en over- eller underkjortel. Ærmelængde eller snit og den skiftende mode kan så kun ses i de visuelle kilder. Få gange bliver der præciseret farve, pelsværk, foer, klædetype osv.I de danske bevarede testamenter er kjortler og tunikaer nævnt omtrent hundrede gange. Man har optalt klædestykker i danske testamenter fra 1280 til 1447.
Mange kjortler var enten foret med pelsværk eller kantet med det. Det mest almindelige pels omtalt i testamenterne er egernpels, gråværk, på grund af dets grå og hvide pels (på latin varium opus eller opus varis, eller speriolines, der muligvis betyder hele egernskind). Også mårskind (mardalinis, mart) og ræveskind (vulpinus) findes i testamenter.
Alle farver end gul bliver nævnt i testamenterne, muligvis fordi gul ikke har været en kostbar farve og derfor ikke har været brugt til bedre dragter. Den gule farve er en farve fra planter, der var naturligt forekommende i Skandinavien. Der er til gengæld mange gule dragter i kalkmalerierne i Danmark i afbildninger af kongelige og adelige. Dragtforskeren Camilla Louise Dahl spekulerer om farven gul på kalkmalerne kunne repræsentere guld, altså klædedragter af guldbrokade og guldsmykker. Den almindeligste farve i testamenterne er blå, fulgt af grøn og rød, hvid og sort. 
Derudover er der nævnt flerfarvede kjortler, hvor trend og islæt er af forskellig farve (latin: mixti eller mabri), og den populære "mi-parti" (coloris varis) som er et dragtstykke af to eller flere stykker stof i forskellig farve. 
Ærmeløs overkjortel: en "surkot" med de såkaldte “helvedesgab” var meget populær og refererer til de lange ærmegab helt ned til hofterne, der kunne virke umoralske selv med en underkjortel under, måske fordi underkjortlen har været af en tynd silke hos højbårne kvinder. Ærmegabet kunne fores med pels og være mere eller mindre vide.Kåbe (latin: toga) kom på mode i slutningen af 1300-tallet og blev brugt både inden- og udendørs. Kåben var en lang folderig, vid overdragt med lange vide ærmer. Den bliver i andre lande refereret til som en “houppelande”, men det er ikke et navn, der bliver brugt i danske kilder. Kåben blev båret med bælte, der for kvinder sad under brystet og for mænd i taljen eller på hofterne.
Mantel: Betegnelse for en finere type kappe: en lang kappe. En mantel var hovedsageligt et kvindedragtstykke, men kunne også bruges af mænd ved ceremonielle lejligheder.
Allerede i den tidlige middelalder blev tildækning af gifte kvinders hår almindeligt i Danmark. Kirken ville have, at gifte kvinder tildækkede deres hår under en hoveddug (en.: wimple) både i kirken og til dagligt. Ugifte kvinder kunne have deres hår udslået, men det har nok mest været en mulighed for højbårne kvinder, da det sjældent har været praktisk i de daglige gøremål. Det blev derfor tit flettet eller bundet op.Tidlig middelalder (i Danmark vikingetiden): Kilderne hertil er mangelfulde, men forskellige former for hoveddug var det almindeligste. De var blevet optaget af kristne kvinder, der efter udenlandsk skik var begyndt at bruge lange hovedduge. Før brugtes adskillige hovedbeklædninger som huer og hætter, der kendes fra fund fra jernalderen.Højmiddelalderen (i Danmark ca. 1000-1300) : Både jævne og fornemme kvinder bar hoveddug, jævne kvinder ofte opbundet dug, mens fornemme bar løsthængende duge. Lærredshuer brugtes til praktisk daglighovedtøj. Enker, ældre kvinder og nonner brugte en mere omfattende hovedtildækning. 
Senmiddelalderen (i Danmark ca. 1300-1500): Fornemme kvinder kombinerede huer med deres duge, jævnere kvinder brugte endnu hovedduge, enten opbundet eller sammen med hue, eller som noget nyt løsthængende til stads som fornemme kvinder havde gjort før.
Kaprun (muligvis fra fransk chaperon) er en betegnelse for hætter af forskellig slags. 
Strudhætte: Hætte med lang hale. En meget populær hovedbeklædning for både høj og lav. I slutningen af 1300-tallet blev det populært for mænd at bære den omvendt på hovedet som en hat med ansigtshullet rullet sammen oven på hovedet og halen slynget rundt om halsen. (en.: liripipes)
Hoveddug: (en.: wimple, sv.: haklin) Kvinders hovetørklæde båret omkring håret, og evt. fæstet med en nål.
Strige: Hoveddug af et smallere stykke stof eller en hoveddug af løstvævet stof.Glissing: Hoveddug der er blank eller skinnende af enten silke eller glattet lærred.Krusedug/kruset hoveddug: Hoveddug med krusede flæsekanter.I middelalderen blev betegnelserne hue, hat og hætte ofte brugt om samme dragtstykke. Det gjaldt om en blød hat uden skygge, en hætte uden kravestykke osv. De dragtstykker kunne være svære at skelne terminologisk.
En udvikling, der ses gennem middelalderen, er overgangen fra hjemmeproduktion (husholdningens egen brug) til markedsproduktion fra kvindelige arbejdere til mandlige håndarbejdere. Denne overgang ses ikke kun i Danmark.
I vikingetiden var meget håndværk forbeholdt kvinder, og det gjaldt også fremstilling og håndtering af klæde: vævning og syning. I de voksende byer blev håndværket i højmiddelalderen rykket fra hjemmet; det blev en beskæftigelse for mandlige håndværkere og mere specialiseret. Fra 1250 til 1300 blev de første klædehåndværkere som handskemager og skrædder nævnt i danske kilder, mens der tidligere kun er nævnt en skomager.En kronologisk oversigt over beklædningshåndværk, som de bliver nævnt i danske skriftlige kilder mellem 1200 og 1500:
I middelalderen var tekstiltypen opkaldt efter den by, den var produceret i og ikke efter dens vævningsteknik. Fx damask fra Damaskus og olmerdug fra Ulm. 
Silke var en handelsvare som kun de rigeste havde råd til. Silke er fibre, der er trådene i silkeormes pupper (bombyx mori), og herfra kunne man lave mange tekstiler som damask, satin, fløjl og velour.
Silken kom fra Kina, og produktionen spredte sig til Mellemøsten, islamisk Spanien og Det Byzantiske Rige, hvor silkeorme muligvis var smuglet ud af Kina af byzantiske munke i år 552 e.Kr. I 1200-tallet blev der etableret silkeproduktion i Italien, navnlig i Lucca, Venedig og Genoa. Omkring 1400 blev Lyon i Frankrig en stor silkeeksporter.
Klæde fra Nederlandene. Den fineste uld kom fra England og blev importeret af de nederlandske tekstilhandlere til at lave fint klæde af. Valkemøllen og de horisontale trækvæve blev introduceret i Europa i 1000-tallet, men valkemøllen blev ikke brugt til finere klæde, de blev valket på gammeldags maner: stampet med fødderne i et kar. de:Walkmühle
Skarlagenklæde (og silke) var det dyreste klæde på markedet. Det har prisen fra det farvestof det blev farvet med, kermes, der var dyrt at frembringe da det bestod af små æg fra insektet kermococcus vermilio fra middelhavsområdet. Æggene lignede små korn, og derfor blev farvestoffet også kendt som granum på latin. Det danske ord “karmoisinrød” stammer fra ordet 'kermes'. Skarlagenklæde kunne desuden dække over grøn og andre farver, ikke kun rød. Klædet var eftertragtet for dets klare farver og gode kvalitet.Hør var det mest almindelige klædemateriale i Danmark og blev brugt til både hjemmebrug og til handel. 
Uld kommer fra får og geder, og der var stor forskel på fåreracer og uldens blødhed. Uld blev klippet af fåret og kunne spindes med det samme, men blev ofte teset (kæmmet) først, det vil sige uldtotterne blev pillet fra hinanden eller redt med uldkamme.
Bomuld blev først produceret i Nordeuropa i renæssancen og havde før været en del af luksusklæderne fra Mellemøsten og Orienten.
Efter man har forberedt klædefibrene, hvad enten det er hør eller uld, skal de spindes til garn. Det gøres med en ten, der − når den roterer − trækker fibrene ud i en tråd, som kan vikles om tenen, så der til sidst er en rulle garn, der vikles om en spole og er klar til vævning.
Et stykke stof består af to trådsystemer: trend og islæt, der krydser hinanden i rette vinkler. Trenden løber parallelt med væven, der holder den udstrakt, nogle gange med vægte for enden. Islætten er den tråd, der løber over og under trendtrådende. Der findes talrige væveteknikker, der gør stoffet vidt forskelligt. 
I takt med at antallet af skafter i vævene øgedes blev vævningen mere og mere kompliceret , og vævene blev større og bedre, så man kunne fremstille udsøgte og kunstfærdige mønstre og motiver. 
Både sølv og guldtråde kunne indvæves i kostbare stoffer, og nogle af dem var lavet af forgyldte dyremembraner. Dobbeltørne og rygvendte løver var et yndet motiv i mellemøstlige og byzantiske tekstiler, mens lotusblomster var kinesisk.
FarvningDe fleste farver kunne laves hjemme med plantefarver med undtagelse af de stærke gennemfarvende som sort og skarlagen. Planters naturlige farve giver ensartede gråhvide toner, der kan bleges på flere måder. Uld kan variere i nuancer af hvidt, brunt og sort, og den forskelligtfarvede uld blev udnyttet til mønstre under vævning. Man farvede enten ulden, garnet eller det færdige tekstil, og hver form gav et forskelligt udseende. Plantefarver var kraprød for en rødlig farve og indigo, der gav en blå farve. Mange planter gav gult: fx birkeblade og 
løgskaller. Endvidere kunne pigmenterne blandes: For at få grøn kunne man behandle gråt garn i et gult farvebad, og blåt garn kunne blive lilla, hvis det blev farvet i et rødt farvebad.
Stoffet kan blive glattet eller glittet med en glat sten, og valket: stoffet filtes så det bliver tættere og mere vandskyende til overtøj. Derefter fulgte evt. broderi og anden udsmykning. Jo længere proces og dyrere materialer, jo dyrere var klædet.Hele klædeproduktionen har været meget tidskrævende. Center for Tekstilforskning har vist, at det tog to medarbejdere seks timer at spinde 170 g uld til garn.
Danmark havde i middelalderen et stort handelsnetværk og importerede varer fra nær og fjern. Klæde var den vigtigste internationale handelsvare i middelalderen, og både silke og andet klæde har været importeret til Danmark siden forhistorisk tid.Dog kan kommercielle relationer med omverdenen tidligst spores til det første århundrede efter Kristi fødsel. Fra år 700 var de vigtigste handelsbyer Ribe (det nordligste frisiske handelscenter) og Hedeby, der var Nordeuropas handelsbindeled og passagen for varer fra de baltiske lande til Nordsøen. Før 1200 er kilderne få inden for maritim handel, men historikere er generelt enige om, at skandinaver, frisere (fra området mellem Holland og Tyskland), russere og især handelsmænd fra Gotland dominerede nordeuropæisk handel, til de tyske byer (senere Hanseforbundet) tog over fra midten af 1200-tallet, og Lübeck blev det nye bindeled for søhandel fra Østersøen til Nordsøen.
Der er fundet mønter fra Samarkand, som handelsmænd muligvis har ført med sig fra Centralasien langs Volga. Silke, glas, kamme, lertøj fra Byzantium og et fund af en arabisk kobberkande viser, at der har været forbindelse med den muslimske verden før 1000-tallet.
TransportFordi transport over havet var billigere og mere praktisk, blev der i løbet af 12- og 1300-tallet etableret handelsbyer og markeder langs kysterne. Nye fragtskibe til transport blev udviklet og brugt af handelsfolkene, som kunne fragte store laster hurtigt over vandene. De største senmiddelalderlige handelsfartøjer kunne rumme op til 450 tons. Skibene var sårbare for angreb, og handelsmændene søgte derfor beskyttelse hos fyrster og konger og organiserede sig i lav og sammenslutninger.
Testamenter fra 1261 og 1293 indikerer, at fint importeret klæde var en kostelig handelsvare, selv for aristokratiet. Men klæde fra udlandet har alligevel været almindeligt på det danske marked. Dette klæde blev dog uden tvivl kun solgt til de rigere borgere eller til adelen. Almindelige mennesker vævede eller købte klæde, men måtte nøjes med hørlærred eller vadmel. 
Skrevne kilder og arkæologiske fund af små blysegl, "klædeplomber", der både vidner om oprindelsessted og besegler det dyre klæde, viser, at det meste importerede klæde kom fra de mange klædeproducerende byer i Holland. Men klædeplomber er også fundet fra England, Nordtyskland og byen Elbing. Man har fundet langt flere plomber fra 1400-tallet og senere, og det understøtter ideen om en stigning i klædeimport hele middelalderen. 
Den stigende import kan også gisnes i Kong Hans klædelov fra 1491, hvor han krævede at almuen i Skåne ikke måtte købe klæde, der var dyrere end mædelbusk, deventertyrst, alst eller næst. Altså klæde fra Middelburg, Deventer, Aalst eller Naarden. Med andre ord var almuen begyndt at købe importeret klæde, der nogen gange var dyrere end de af kongen tilladte klædetyper. Denne slutning kan underbygges af andre kilder fra slutningen af 1400-tallet, der viser, at bønder både købte, solgte og ejede klæde fra da af.På skånemarkedets højeste var det centrum for klædehandel i Norden. Informationer om, hvilke lande de importerede klæder kommer fra, findes i Kong Erik VI Menveds lov fra 1304, der fastsatte prisen for klæde fra Gent, Leper, Aardenburg, Brügge, Poperinghen, Nivelles, Tournai, Flandern og Antwerpen. Loven forbød handel med klæde fra England (pannus anglicanus) og Brabant uden tilstedeværelsen af en foged/forvalter eller en oldermand.
For at få det importerede klæde eksporterede Danmark heste, flæsk, sild, tælle/talg, fedt, og smør.
I 1200-tallet var østersøhandlen domineret af Hansestæderne som hoveddistributører af klæde fra vest til øst. Tyske handelsmænd havde stand som 1. borgere i vigtige handelsbyer som Lübeck, Rostock, Danzig, Riga og Reval (Talinn) og kontrollerede med tiden hele markedet fra Novgorod til Brügge. Klædehandlen havde centrum i Brügge, hvor handelsmænd fra nær og fjern samledes i klædehallen for at købe og sælge, men kun Brügges 1. borgere havde ret til at slutte aftaler mellem producenter og købere. 
Den vigtigste forskel på klædet var længden og bredden. Når købmanden havde valgt, hvilket klæde han ville købe, blev det målt, foldet og plomberet med et blysegl som garanti for kvalitet og standard og derefter pakket i æsker, der blev dækket med billig canvas for at beskytte mod vejret og den lange transport.
Købmændene måtte kende forbrugernes ønsker, deres finansielle kunnen og de skiftende moder i det område de solgte til. Derfor købte de lidt af hvert og var muligvis også en del af et klædelaug (sammenslutning, som kunne hjælpe dem. Klædehandlen kunne være meget profitabel, hvor risikoen var lille. Der var dog altid risiko for at blive udplyndret af sørøvere. Den største import var ikke luksusklæde, men klæde af middel kvalitet og pris. Det var ikke kun konger, fyrster og borgmestre, der købte importeret klæde, men også rige landmænd. Noget klæde kan endda være frmstillet specielt til de nordiske markeder. Væverne i Maastricht fremstillede klæde, der blev kaldt “skåneklædet”, da det blev lavet til det skånske marked.
I Europa var den store tid for luksuslove og klædeforordringer mellem 1300 og 1600; dvs. love der forbød mange goder som klæde. Den øgede handel havde rykket ved systemet om, hvem der havde adgang til havet, og nu strømmede luksusvarer til, som de færreste havde haft råd til før. Det skabte furore, så fyrster, byherrer og gejstlige prøvede at kontrollere befolkningens køb. Specielt klæde forsøgte man at regulere, da de skabte social uorden og en fordærvet moral.I sin bog Commerce before Capitalism in Europe, 1300-1600 taler historikeren Martha C. Howell for, at de højbårne var bange for umoral og social uorden, fordi tøjet havde mistet den kvalitet, det havde haft: på en pålidelig måde at udtrykke identitet. Altså: klæder skaber folk, og at der var en klar forbindelse mellem udseende og social status. Middelalderen betød ikke kun flere luksusgoder, men også opblomstringen af nye sociale klasser.
Både mænds og kvinders dragter blev kritiseret. I Italien var det mest kvinders beklædning, der blev reguleret, i Nordeuropa mest mændenes, der stod for skud. Bekymringen for luksuriøse materialer blev også blandet med ængstelsen for tøjets sexualisering. En forordning fra Strasbourg i 1370 forbød korsetter der "skubbede brystet op." Og andre søgte at sikre, at bondepigers skørter var lange nok. Men også mænd skulle passe på: I Nürnberg blev det i 1465 bestemt at en mands jakke “... not be cut out too deeply, or be left open, in order that everyone’s shame may be covered, and he may not be found unchaste therewith.”Andre angreb en underliggende økonomisk merkantilisme og prædikede, at folk brugte for mange penge på importerede klæder, og at det ikke bare ville føre til deres egen ruin, men hele landets. En statut anklagede i England 1463 dem, der bar “excessive and inordinate array and apparel” for “impoverishing… the realm of England and…enriching…other strange realms and countires to the final destruction and the husbandry of this fair realm.”
Det er beskedent med bevarede kilder fra retsvæsenet som lovtekster, byforordninger og andre retsdokumenter om klædedragt i Nordens middelalder.En af de få er Erik Klippings luksuslovgivningen fra Danmark fra 1283. Den forordnede, at "mi-parti"-dragter (tvedelte dragter i to eller flere farver) forbydes, og at ingen anden end kongen og hans børn måtte bære guld og sølv i deres dragter. 
Danske love i middelalderen har ellers ikke søgt at bestemme, hvad folket måtte bære, og det kun ved specielle lejligheder, som hvad der er sømmeligt til en barnedåb.
Blanc, Odile (2002). "From Battlefield to court: The invention of fashion in the fourteenth century", i Koslin, Janet E. Snyder & Desiree E. (eds.) Encountering Medieval Textiles and Dress, Palgrave Macmillan, New York. ISBN 978-0-312-29377-2
Bruun, Mette (2012), "Vævede islamiske tekstiler - fra tidlig middelalder til 1700-tallet". Sfinx. nr. 1. årg. 35.
Dahl, Camilla Louise (2005). Middelalderdragter - seks arbejdspapirer 2001-2005. Workpapers - Tekstilforskning på Middelaldercenteret. vol. 1. Nykøbing F: Middelaldercenteret. Hentet d. 16. maj 2014.
Dahl, Camilla Louise (2007). Hvad hed tøjet? Hvad hed tøjet? Dragtbetegnelser fra 1380-1410. Vejledninger - tekstiler på middelaldercenteret. Nykøbing F: Middelaldercenteret. Hentet d. 16. maj 2014.
Dahl, Camilla Louise (red.) (2008). Forord: "Hovedduge og huer: om hår- og hovedtildækningens historie i Danmark". Dragtjournalen nr. 3 årg. 2. Hentet d. 16 maj 2014.
Howell, Martha. C. (2010) The Dangers of Dress" i Commerce Before Capitalism in Europe, 1300-1600. Cambridge: Cambridge University Press. ISBN 978-0-521-14850-4
Hybel, Nils (2011). Commodity Trade. i, Danmark i Europa 750-1300. København: Museum Tusculanums Forlag. ISBN 978-87-635-0027-2.
Hybel, Bjørn Poulsen & Nils (2013). Crafts. i, The Danish Resources c. 1000-1550. Leiden: Brill. ISBN 978-90-04-16192-4
Jahnke, Carsten. "Some aspects of medieval cloth trade in the Baltic sea area" i Pedersen, Marie Louise B. Nosch & Kathrine Vestergård (ed.) (2009). The medieval Broadcloth, Changing trends in fashions, manufacturing and comsumption. Oxford: Oxbow Books. ISBN 978-1-84217-381-7
Koslin, Desiree (2002). "Value added stuff and shifts in meaning", i Koslin, Janet E. Snyder & Desiree E. (eds.) Encountering Medieval Textiles and Dress, Palgrave Macmillan, New York. ISBN 978-0-312-29377-2
Munro, John. "Three Centuries of Luxury Textile Consumption". i Pedersen, Marie Louise B. Nosch & Kathrine Vestergård (ed.) (2009). The medieval Broadcloth, Changing trends in fashions, manufacturing and comsumption. Oxford: Oxbow Books. ISBN 978-1-84217-381-7
Pedersen, Kathrine Vestergård (2008), "Spotlight on medieval Scandinavian dress: sources and interpretations". i, Munkholt, Cherine; Margarita Gleba & Marie-Louise Nosch (eds.), Dressing The Past. Oxford: Oxbow Books. ISBN 978-1-84217-269-8
Strand, Eva Andersson (2012), "Fra fiber til stof- tekstilredskaber og tekstilteknologi". Sfinx. nr. 1. årg. 35.
 Wikimedia Commons har flere filer relaterede til Klædedragter fra Middelalderen – Medieval dress – Klædedragtens historie i Europa
"Middelalderdragter" og "Hvad hed tøjet" fra Middelaldercentret.dk af Camilla Luise Dahl
"Some Clothing of the Middle Ages". Beklædning fra arkæologiske udgravninger. Af I. Marc CarlsonLA-ikon
Middelhavet er et hav, der er forbundet med Atlanterhavet. Det er stort set helt omsluttet af Middelhavslandene; mod nord Sydeuropa og Anatolien, mod syd Nordafrika og mod øst Levanten. I nogle sammenhænge betragtes Middelhavet som en del af Atlanterhavet. Som regel ses det dog som et selvstændigt hav.
Inden for oceanografi kaldes det nogle gange for det Eurafrikanske Middelhav (engelsk: Eurafrican Mediterranean Sea (eller Europæiske Middelhav (engelsk: European Mediterranean Sea) for at skelne det fra indhave andre steder (på engelsk mediterranean seas).Det engelske navn Mediterranean er afledt af det latinske ord mediterraneus, der betyder "lands indre" eller "i midten af land" (fra medius, "midten" og terra, "land").
Middelhavet dækker et 2,5 millioner km2 stort område og er forbundet til Atlanterhavet via det blot 14 kilometer brede Gibraltarstræde, som adskiller Gibraltar og Spanien i Europa fra Marokko i Afrika.
I nord-sydretningen ligger havet mellem den 30. og 46. nordlige breddekreds og i øst-vestretningen er det imellem den 6. vestlige længdekreds og den 36. østlige længdekreds. I øst-vestlig længde fra Gibraltarstrædet til İskenderunbugten på sydvestkysten af Tyrkiet er der omkring 4.000 kilometer. Den gennemsnitlige nord-sydlige længde fra Kroatiens sydkyst til Libyen er omkring 800 kilometer. Middelhavet, inklusive Marmarahavet (forbundet via Dardanellerne til det Ægæiske Hav) har et overfladeareat på omkring 2.510.000 km2.Tilbage fra oldtiden har Middelhavet været en vigtig rute for handlende og rejsende. Det har gjort det muligt at udveksle varer og kultur mellem områdets lande og civilisationer. Middelhavslandenes historie er vigtig for forståelsen af oprindelsen og udviklingen af mange moderne samfund.
Følgende lande har en kystlinje ud til Middelhavet: Albanien, Algeriet, Bosnien-Hercegovina, Cypern (og Nordcypern), Frankrig, Grækenland, Israel, Kroatien, Italien, Libanon, Libyen, Malta, Marokko, Monaco, Montenegro, Slovenien, Spanien, Syrien, Tunesien, Tyrkiet og Ægypten. Derudover kan nævnes Gazastriben, det britiske oversøiske territorium Gibraltar samt baseområdet Akrotiri og Dhekelia.
Middelhavet var med stor sikkerhed tørlagt og oversvømmet i den miocæne tidsperiode. For omkring 5,9 millioner år siden i den geologiske tid Miocæn var Middelhavets vandoverflade cirka to kilometer under verdenshavets. For cirka 5,4 millioner år siden brød havvandet igennem Gibraltarstrædet og oversvømmede Middelhavet.
I gamle syriske tekster, lyriske tekster og i den hebræiske Bibel omtales Middelhavet som "Det store hav" (הַיָּם הַגָּדוֹל, HaYam HaGadol, Johannesevangeliet 1:4, 9:1, 15:47; Ezekiel 47:10,15,20) eller bare havet. I regionen øst for Middelhavet omtales det som Vesterhavet (5 Mos 11:24; Joels Bog 2:20). En anden betegnelse er Filistrenes hav (יָם פְּלִשְׁתִּים, 2 Mos 23:31). Den blev især anvendt af folkene, som boede i nærheden af Israel. Osmannerne har anvendt betegnelsen Bahr-i Sefid, som betyder det "rene, hvide hav".På hebræisk har det været omtalt som HaYam HaTikhon (הַיָּם הַתִּיכוֹן), "Middelhavet", med henvisning til det oldgræske navn (Mesogeios) og det latinske navn (Mare internum). Det er formentlig herfra, den moderne betegnelse for havet er opstået.
Adskillige af oldtidens civilisationer opstod langs Middelhavets kyster. Beliggenheden ud til havet åbnede for handelsruter, kolonisering samt adgang til at fiske fisk og skaldyr. Havet betød også, at soldater hurtigt og let kunne flyttes over store afstande, hvilket gav anledning til en række krige.Ensartet klima og geologi tillige med adgangen til havet har forbundet mange af kulturerne omkring Middelhavet.
To af de vigtigste civilisationer i antikken var de græske bystater og fønikerne, og begge havde de omfattende kolonier langs Middelhavets kyster. Senere, da Augustus grundlagde Romerriget, omtalte romerne Middelhavet som Mare Nostrum ("Vores Hav").
Dareios 1. (Dareios den Store) erobrede Det gamle Egypten og byggede en kanal, som forbandt Middelhavet med det Røde Hav. Dareios' kanal var bred nok til, at to trierer kunne passerer hinanden med årene ude. Det tog tre dage at sejle igennem hele kanalen.
Det Vestromerske rige kollapsede omkring 476. I en overgang var østen domineret af det Byzantinske Rige, der udgjorde den østlige halvdel af Romerriget. En ny magt rejste sig i 600-tallet sammen med religionen islam, der snart dækkede den østlige del. Da det Arabiske imperium var på sit højeste, dækkede det omkring 75 % af Middelhavslandene, og riget efterlod varige aftryk på både øst- og sydkysten.
Europa blev langsomt genoplivet, og mere organiserede og centraliserede stater opstod i slutningen af middelalderen efter det tolvte århundredes renæssance.
Det Osmanniske Riges magt fortsatte med at blive styrket, og i 1453 gik det Byzantinske Rige under ved Konstantinopels fald. Osmannerne fik kontrol over en stor del af havet i 1500-tallet og opretholdt havnebaser i Sydfrankrig, Algeriet og Tunesien. Barbarossa, den berømte osmanniske kaptajn, er et symbol på rigets dominans, hvilket blev understreget ved hans sejr under slaget ved Preveza. Slaget ved Djerba markerede højdepunktet på det Osmanniske Riges dominans i Middelhavet. De europæiske landes kunnen til havs blev bedre og bedre, hvilket satte en stopper for det Osmanniske riges ekspansion i området, efter at den osmanniske flåde blev besejret i slaget ved Lepanto. Det var det sidste søslag primært udkæmpet imellem galejer.
Barbareske pirater fra Nordafrika jagtede kristne skibe i den vestlige del af Middelhavet. Ifølge Robert Davis fangede pirater fra 1500-tallet og frem til 1800-tallet et sted mellem 1 og 1,25 millioner europæere og gjorde dem til slaver.Udviklingen af sejlads på verdenshavene begyndte at påvirke hele Middelhavsområdet. Tidligere passerede al handel fra øst igennem området, men nu gik sejlruterne syd om Afrika, hvilket gjorde, at krydderier og andre varer kunne importeres via atlanterhavshavne i Vesteuropa.
I 2013 beskrev Maltas præsident, George Abela, Middelhavet som en "kirkegård" som følge af det store antal immigranter, der hvert år druknede, fordi deres både kæntrede i forsøget på at nå Europa. Formanden for Europa-Parlamentet Martin Schulz udtalte, at Europas migrationspolitik havde "gjort Middelhavet til en kirkegård". Han refererede til antallet af druknede flygtninge i området som direkte resultat af Europa-Parlamentets politik. En embedsmand fra Aserbajdsjan beskrev havet som "en gravplads... hvor folk dør".Efter Bådforliset ved Lampedusa i 2013 besluttede den italienske regering at styrke landets patruljering langs kysterne. Parlamentet godkendte "Operation Mare Nostrum", en militær og humanitær mission med det formål at sikre immigranter og arrestere menneskehandlere.I 2015 krydsede mere end 1 millioner immigranter Middelhavet for at nå Europa.
Middelhavet er forbundet til Atlanterhavet via Gibraltarstrædet (af Homer beskrevet som "Herkules' Søjler") mod vest og Marmarahavet og Sortehavet via henholdsvis Dardanellerne og Bosporus mod øst. Marmarahavet ses ofte som en del af Middelhavet, hvorimod Sortehavet ikke gør. Den 163 kilometer lange menneskeskabte Suez-kanal mod sydøst forbinder Middelhavet med det Røde Hav.
Blandt større øer i Middelhavet kan nævnes: Cypern, Kreta, Euboea, Rhodos, Lesbos, Chios, Kefallonia, Korfu, Limnos, Samos, Naxos og Andros i den østlige del. Sardinien, Korsika, Sicilien, Cres, Krk, Brač, Hvar, Pag, Korčula og Malta i den centrale del. Og Ibiza, Mallorca og Menorca (de Baleariske Øer) i den vestlige del.
Det typiske middelhavsklima har varme, fugtige og tørre somre, mens vintrene er milde og regnfulde. Til de vigtigste afgrøder hører: Oliven, grapefrugt, appelsin, tangerin og kork.
Den internatiuonale hydrografiske organisation (IHO) har defineret Middelhavets afgrænsninger som følger:Det strækker sig fra Gibraltarstrædet i vest til indgangen til Dardanellerne og Suez-kanalen i øst, og Middelhavet omringet af kysterne langs Europa, Afrika og Asien, og det er delt op i to bassiner:
Mod vest: En linje, der går fra det Kap Trafalgar (Spanien) og Kap Spartel (Afrika).
Mod nordøst: Vestkysten af Italien. I Messinastrædet går en linje fra de to punkter Kap Paci (15°42'E) til Kap Peloro, det østlige yderpunkt på øen Sicilien. Den nordlige kyst på Sicilien.
Mod øst: En linje, der går fra Kap Lilibeo, på det østligste Sicilien (37°47′N 12°22′Ø), igennem Adventure Bank til Kap Bon (Tunesien).
Mod nordøst: En linje, der går fra Kum Kale (26°11'E) til Kap Helles, den vestlige del af indgangen til Dardanellerne.
Middelhavet er næsten helt omgivet af land, hvilket har flere effekter på havstrømmene: Tidevand er meget begrænset, som følge af den smalle forbindelse til Middelhavet. Middelhavet er karakteriseret ved dets dybe blå farve.
Fordampningen i høj grad nedbøren og mængden af vand, der stammer fra floder med udløbet i dette hav, hvilket er centralt for vandcirkulationen i bassinet. Fordampningen er særligt høj i Middelhavets østlige halvdel, hvilket forårsager, at havniveauet falder, og saltholdigheden (saliniteten) stiger, jo længere mod øst man kommer. Saliniteten på 5 meters dybde er 3,8 %.Trykgradienten presser relativt koldt vand med lavt saltindhold fra Atlanterhavet ind i bassinet. Her varmes vandet op og opnår højere saltkoncentrationer i takt med, at det kommer længere østpå. Vandet bliver så salt, at det synker mod bunden ud for Levanten, hvorefter det cirkulerer tilbage vestover mod Gibraltarstrædet. Således flyder havvand østpå i havoverfladen og vestpå under havoverfladen; når det rammer Atlanterhavet, kan den særlige kemi i Middelhavets vand bevare sammensætningen mange tusinde kilometer fra kilden.I snit er vandets temperatur i den dybeste del af Middelhavet 13,2 °C.
Nordkysten (fra vest til øst): Spanien, Frankrig, Monaco, Italien, Slovenien, Kroatien, Bosnien-Hercegovina, Montenegro, Albanien, Grækenland og Tyrkiet.
Østater: Malta, Cypern.Adskillige andre områder ligger også ud til Middelhavet: det britiske oversøiske territorium Gibraltar, de spanske områder Ceuta og Melilla og de nærliggende øer samt Akrotiri og Dhekelia på Cypern.
Følgende større byer med en befolkningen på over 200.000 indbyggere ligger ud til Middelhavet:
Havet mellem Tyrkiet, Syrien, Libanon, Israel, Egypten og Libyen: Det Levantiske Hav.
Middelhavets geologiske historie er kompleks. Man antog tidligere, at det var en tektonisk rest af Tethyshavet. I dag ved man, at det et væsentligt yngre bassin kaldet Neotethys, da den Afrikanske og Eurasiske Plade bevægede sig fra hinanden under den sene trias- og juraperiode. Fordi det stort set var totalt omgivet af land i et relativt tørt klima, blev bassinet offer for en intensiv fordampning og efterfølgende nedbør. Den messiniske salinitetskrise begyndte for omkring 6 millioner år siden, da Middelhavet blev et indlandsområde. 'Saltkrisen' endte med, at havet tørrede ud. Af den grund findes der store saltaflejringer på bunden af Middelhavet. Samlet er mængden af deponeret salt beregnet til mere end 1 million kubikkilometer. Nogle steder er saltlaget mere end tre kilometer tykt.Forskere antager, at det nuværende hav blev fyldt med vand for omkring 53 millioner år siden under den to årlange zanclean-oversvømmelse. Her strømmede vand ind fra Atlanterhavet af det nyligt opståede hul ved Gibraltarstrædet. Denne 'flod' af havvand kan have haft en vandføring, der var tusinde gange større end den mængde vand, der strømmer gennem Amazonfloden.Middelhavet har en gennemsnitsdybde på omkring 1.500 meter og er 5.267 meter på det dybeste sted: Calypsodybden i det Ioniske Hav imellem Italien og Grækenland.
Kystlinjen er omkring 46.000 kilometer lang. En undersøisk højderyg (Sicilienstrædet) mellem øen Sicilien og Tunesiens kyst deler havet op i to mindre dele; det vestlige Middelhavsbassin, der har et areal på omkring 850.000 km2; og det østlige Middelhavsbassin med et areal på omkring 165 millioner km2. 
Karstkilder eller vrulja er karakteristiske for dele af Middelhavets kystlinje, hvor grundvand bliver presset ud i havet fra undersøiske reservoirer. Vandet er typisk ferskvand og er i nogle tilfælde termisk varmt.
Middelhavesbassinet og havsystemet blev etableret, da det tidligere afrikansk-asiatiske kontinent kolliderede med Eurasien. Da det afrikansk-asiatiske kontinent bevægede sig mod nord, lukkede det sig over det tidligere Tethyshav, der inden da havde separeret de to superkontinenter Laurasien og Gondwanaland.
Omtrent halvvejs gennem juratiden blev der skabt et langt mindre havbassin kaldet Neotethys. Dette bassin opstod, kort før Tethyshavet havde lukket sig i den vestlige (arabiske) ende. En kollision over et meget bredt stykke skubbede et langt bjergsystem op, der gik fra Pyrenæerne i Spanien til Zagrosbjergkæden i Iran i en bjergopbyggende pladetektonik kaldet Alpiderna eller den alpine bjergkædefoldning. Neotethys blev større under denne bevægelse, der foregik i den oligocæne og miocæne periode (for cirka 34 til 5,33 millioner år siden). Således består Middelhavets bassin af flere tektoniske plader i forkastningszone, hvilket er grundlaget for den østlige del af Middelhavet. Forskellige forkastningszoner danner de dybeste og største undersøiske bjergkæder i den østlige del af det Ioniske Hav og den sydlige del af det Ægæiske Hav. Den Centralindiske Bjergryg løber øst for Middelhavet mod sydøst imellem Afrika og den Arabiske Halvø og videre ud i den Indiske Ocean.
Som et resultat af udtørringen af havet under den messiniske salinitetskrise kommer Middelhavets biota primært fra Atlanterhavet. Nordatlanten er væsentligt koldere og mere næringsrig end Middelhavet. Meget af havlivet har derfor måttet tilpasse sig varierende betingelser i de 5 millioner år, Middelhavsbassinet har været fyldt med vand.
Alboranhavet er en overgangszone imellem to havområder. Her lever arter fra både Atlanterhavet og Middelhavet. Alboranhavet har den største mængde af øresvinsarten tursiops i den vestlige del af Middelhavet og er hjemsted for den sidste bestand af marsvin i Middelhavet. Det er ligeledes det vigtigste opvækstområde i Europa for den uægte karetskildpadde. Der foregår et stort fiskeri i Alboranhavet efter sardiner og sværdfisk. Middelhavsmunkesælen lever i det Ægæiske Hav ved Grækenlands. I 2003 udtrykte WWF Verdensnaturfonden bekymring for visse former for garnfiskeri i Middelhavet. Problemet er, at delfiner, skildpadder og andre havdyr ofte uforvarende fanges og drukner i disse fiskenet.
I de seneste 4.000 har menneskets tilstedeværelse omkring Middelhavet ændret de fleste europæiske middelhavslande. Menneskets påvirkning af landskabet har overlappet med fremkomsten af middelhavsklimaet.
Billedet af, at Middelhavet var et paradis på jorden i Antikken, som blev ødelagt af senere civilisationer, går i hvert fald tilbage til 1700-tallet og var en udbredt opfattelse blandt arkæologer og historikere i flere århunderede. Alfred Thomas Grove og Oliver Rackham udfordrer i værket The Nature of Mediterranean Europe denne opfattelse. De to baserer sig på en lang række metoder, inklusive historiske dokumenter, analyser af handelsruter, sedimenter på flodsletter, pollenanalyse, dendrokronologi og yderlige arkæometriske analyser samt befolkningsstudier. De stiller sig skeptiske over for ideen om Middelhavet som en tabt edens have med frugtbare og skovrige områder, der gik til grunde og blev gold som følge af dårlig menneskelig indgriben. Opfattelsen stammer i højere grad fra et nyere tids indgriben, end de imaginære ting, der har påvirket området i antikken, og som blev idaliseret i Oplysningstiden af kunstnere, digtere og videnskabsfolk.Udviklingen af klimaet, vegetationen og landskabet i Sydeuropa fra forhistorisk tid og frem til i dag er langt mere kompleks og har gennemgået mange ændringer. Eksempelvis foregik afskovning allerede inden romertiden. Under Romerriget sørgede store virksomheder for vedligehold af skove og marker, og ved Romerrigets fald skete der en stor affolkning. Nogle antager, at der foregik en stor afskovning i moderne tid, og der er en stor forskel i afskovningen i Nord- kontra Syditalien. Klimaet har været ustabilt fra antikken og frem til i dag, hvilket bl.a. ses ved Den lille istid, som betød ændret udbredelse af forskellige typer planter i forhold til både klimaet og menneskelig aktivitet.

Mikojan-Gurevitj MiG-21 (russisk: Микоян и Гуревич МиГ-21, tr. Mikojan i Gurevitj MiG-21, NATO-rapporteringsnavn: Fishbed) er et supersonisk jagerfly designet af Sovjetunionens Mikojan-Gurevitj-bureau. Flyets design med en deltavinge gav flyet tilnavnet “Balalajka” grundet ligheden med det trekantede russiske strengeinstrument. Den første prototype fløj i 1959, og der blev i perioden frem til 1985 fremstillet i alt 11.496 eksemplarer af flyet i forskellige versioner. 
De oprindelige versioner af flyet anses som 2. generations jagerfly, hvorimod senere versioner anses som 3. generations jagerfly. Mere end 60 stater over fire kontinenter har benyttet MiG-21, og flyet er stadig pr. 2016 i aktiv tjeneste i en række landes luftvåben. 
MiG-21 det kampfly, der er fremstillet i flest eksemplarer siden Koreakrigen og den supersoniske jager, der er fremstillet i flest eksemplarer. Flyet var tidligere det fly, der var blevet fremstillet i den længste periode (i dag er Boeing F-15 og Lockheed-Martin F-16 dog fremstillet i længere perioder).
Flyet har været anvendt under en række militære konflikter og viste sig særlig under Vietnamkrigen effektivt mod bl.a. amerikansk fremstillede kampfly. 
Under Koreakrigen (1950-53) havde Sovjetunionen under konfliktens første tid betydelig succes med det subsoniske jetjagerfly MiG-15. Udvikling af bl.a. den amerikanske F-86 Sabre og særlig F-100 Super Sabre betød imidlertid, at Sovjetunionen fik et behov for et kraftigere og hurtigere jagerfly. Sovjetunionen ønskede et jagerfly, der kunne flyve med to gange lydens hastighed (mach 2) og udfylde opgaver med dels at afvise indtrængende fly og dels at sikre luftherredømme. 
Sovjetunionen iværksatte derfor i begyndelsen af 1950'erne en række projekter med udvikling af mach 2-fly med luftindtag i flyets næse. Projekterne havde enten pilformede vinger (som Sukhojs Su-7, eller med deltavinger, hvoraf MiG-21 blev det mest succesfulde design. 
Mikojan-Gurevitjs første prototype under projektet fik navnet Je-1 og var færdigt i 1954. Det blev dog konstateret, at prototypens motor var underdimensioneret, hvilket førte til et forbedret design, Je-2. De to første prototyper havde pilformede vinger og først med yderligere en videreudvikling, Je-4, blev flyet bygget med deltavinge. Je-4 havde sin jomfruflyvning den 16. juni 1955 og blev vist for offentligheden første gang ved den årlige flyopvisning på "Flyflådedagen” ved Tusjino flyveplads nær Moskva i juli 1956.
Designet af MiG-21 mindede en del om Sukhojs Su-9 og grundet manglende information i Vesten, blev de to fly ofte forvekslet, selvom MiG-21 var et væsentligt mindre fly. 
MiG-21 var det første succesfulde kampfly, der kunne varetage rollerne som både afviser af indtrængende fly og etablering af luftherredømme. MiG-21 er et forholdsvist let jagerfly, der med en forholdsvis lille jetmotor med efterbrænder er i stand til at opnå Mach 2. Flyet kan således sammenlignes med de amerikanske Lockheed F-104 Starfighter og Northrop F-5 Freedom Fighter og den franske Dassault Mirage III. Flyets grundlæggende layout er anvendt af andre sovjetiske design, herunder Su-9. Det karakteristiske layout med den kegleformede spids i flyets næse blev dog sjældent anvendt uden for USSR (fx English Electric Lightning og SR-71 Blackbird) og viste sig på sigt at have begrænset potentiale til videreudvikling, primært på grund af den begrænsede plads til flyets radar, der var placeret i næsen. 
Som mange andre afvisningsjagerfly havde MiG-21 en kort aktionsradius. Flyets design indebar endvidere, at tyngdepunktet flyttede sig bagud, når to-tredjedele af brændstoffet var blevet brugt. Dette gjorde det vanskeligt at lande flyet med tomme tanke, da det var ustabilt med det ændrede tyngdepunkt, hvorfor flyvetiden ikke skulle være længere end 45 minutter. Yderligere var det ikke muligt at gennemføre voldsomme manøvrer med halvtomme tanke, da motoren i de tilfælde kunne stoppe grundet manglende tilførsel af brændstof fra tankene. Problemet med den korte rækkevidde og begrænsede brændstofkapacitet berørte primært versionerne MiG-21F, PF, PFM, S/SM and M/MF og førte til videreudviklingen af MT- og SMT-versionerne. Disse versioner havde forbedret rækkevidden, men på bekostning af andre specifikationer, herunder maksimal flyvehøjde og stigeevne.Flyets deltavinge var særdeles velegnet til at opnå høj hastighed og evne til at stige hurtigt, men betød også, at flyet mistede meget hastighed ved gennemførelse af drej og andre manøvrer under kamp. Flyets stigeevne, der for en kampklar MiG-21bis var 235 m/s, var ikke langt fra den senere F-16A. Udstyret med erfaren pilot og effektive missiler, var flyet effektivt i luftkamp mod sammenlignelige fly. Flyet kunne oprindelig gennemføre manøvrer, der udløste g-kræfter på mere end 7G, og senere versioner på op til 8,5G.
Flyets skrog blev fremstillet som semi-monocoque struktur med et elliptisk tværsnit. Lufttilførslen til motoren skete gennem en næsekegle. På de tidlige versioner kunne keglen stilles i tre positioner. Ved hastigheder under Mach 1,5 var keglen trukket helt tilbage, ved hastigheder mellem Mach 1,5 og Mach 1,9 er keglen i midterpositionen, og ved hastigheder over Mach 1,9 blev keglen skubbet helt frem. På den senere version MiG-21PF blev keglens position flyttet automatisk baseret på målinger af det dynamiske lufttryk.
Flyets cockpit fungerer som trykkabine. På versioner op til MiG-21PFM er cockpittaget hængslet forrest. Ved brug af katapultsædet løfter sædet cockpittaget og danner en kapsel, der beskytter piloten mod de kraftige luftstrømme, der kan ramme piloten, når denne i høj hastighed skydes ud af flyet. Efter udskydningen åbner kapslen, og piloten kan udløse sin faldskærm (se tegning). Ved udskydninger ved lave hastigheder, kunne det dog tage for lang tid at frigøre cockpittaget, hvilket i nogle tilfælde fik dødelig udgang for piloten. Fra og med versionen MiG-21PFM var cockpittaget hængslet i den højre side af cockpittet. 
Flyets landingshastighed var ca. 350 km/t, som regel under anvendelse af bremseskærm.
MiG-21 blev fremstillet i 10.645 eksemplarer i USSR. Flyene blev produceret på tre forskellige fabrikker: AZ 30 (3.203 fly) i Moskva (også kaldet MMZ Znamja Truda), GAZ 21 (5.765 fly) i Gorkij  og på TAZ 31 (1.678 fly) i Tbilisi. Som hovedregel fremstillede fabrikken i Gorkij enkelt-sædede versioner til Sovjetunionens luftvåben, i Moskva blev fremstillet enkeltsædede fly til eksport og i Tbilisi blev fremstillet to-sædede versioner.Flyet blev endvidere bygget på licens af Aero Vodochody i Tjekkoslovakiet (194 MiG-21F-13) og i Indien 
(657 MiG-21FL, MiG-21M og MiG-21bis). Sovjetunionen indgik ligeledes licensaftale med Kina om licensproduktion af flyet, der i den kinesisk fremstillede version bærer navnet Chengdu J-7. 
MiG-21’s rolle i Sovjetunionen som jagerbomber blev udfaset til fordel for de nyere MiG-23 og MiG-27 med variabel pilgeometri (vingernes vinkel kan ændres). Rollen som jagerfly med opgaven at bekæmpe NATO’s kampfly blev dog opretholdt helt frem til introduktionen af den langt mere moderne MiG-29.
MiG-21 blev eksporteret til en lang række forskellige stater og er fortsat i tjeneste i en række stater. Flyet er simpelt opbygget og er forholdsvist enkelt at flyve, hvilket har gjort flyet velegnet til eksport til lande, der råder over få og/eller dårligt trænede piloter. Selvom flyet var teknisk underlegent i forhold til mange af modstandernes fly, betød lave anskaffelses- og vedligeholdelsesomkostninger, at flyet var meget populært i de udviklingslande, der anskaffede militærudstyr fra Østblokken. I dag har en række firmaer i Rusland, Israel og Rumænien specialiseret sig i opgraderinger til de aldrende MiG-21’ere, der fortsat er i tjeneste.Listerne omfatter ikke lande, der har benyttet den kinesisk fremstillede Chengdu J-7/F-7 bygget på licens. Information er baseret på Mig-21 (2008).
Ifølge den amerikanske luftfartsmyndighed (FAA) var der i 2012 registreret 44 privatejede MiG-21’ere i USA.
Det indiske luftvåben valgte i 1961 at købe MiG-21 fra Sovjetunionen, der samtidig tilbød Indien fuld overførsel af teknologi og rettigheder til at samle flyene lokalt. MiG-21 blev herefter i 1964 det første supersoniske jagerfly i Indiens luftvåben, og MiG-21'ere har spillet en væsentlig rolle i de løbende konflikter mellem Indien og Pakistan. MiG-21 spillede dog en begrænset rolle i den anden indisk-pakistanske krig (1965), da Indien på dette tidspunkt alene rådede over et begrænset antal fly og uddannede piloter. Det indiske luftvåben høstede dog værdifuld erfaring under krigen, og piloternes positive tilbagemeldinger medførte, at Indien investerede kraftigt i flere fly og opbygning af vedligeholdelsesprogrammer og pilotuddannelse på flyene.Siden 1963 har Indien benyttet mere end 1.200 MiG-21’ere, hvoraf mindst 252 stadig var i tjeneste i 2013. Flyene har dog været plaget af sikkerhedsproblemer og siden 1970 er mere end 170 piloter og 40 civile blevet dræbt som følge af ulykker med flyene. Mindst 14 MiG-21’ere  er styrtet ned mellem 2010 and 2013.Den 11. december 2013 udgik Indiens 2. generations MIG-21 FL efter 50 års tjeneste.
 I lyset af en række uheld efter Kargil-krigen i 1999 har Indien anvendt den moderniserede MiG-21 Bison i afvisningsberedskabet og i en begrænset rolle som egentligt kampfly. De tilbageværende MiG-21 Bison forventes udfaset i 2019.
Den massive indiske satsning på MiG-21 medførte et tæt samarbejde mellem Indien og Sovjetunionen, hvilket var medvirkende til, at Indien fik opbygget et slagkraftigt luftvåben, der kunne imødegå truslerne fra Kina og Pakistan. Under Bangladeshkrigen og den efterfølgende indisk-pakistanske krig i 1971 spillede MiG-21 en væsentlig rolle i Indiens luftherredømme over centrale områder i den vestlige del af krigsområderne.Under krigen i 1971 blev der for første gang på subkontinentet udkæmpet en luftkamp mellem to supersoniske fly, da en indisk MiG-21FLs nedskød en pakistansk F-104 Starfighter med sin GSh-23 dobbeltløbede 23 mm maskinkanon. Da kamphandlingerne blev indstillet havde de indiske MiG-21’ere nedskudt 4 F-104, 2 Shenyang F-6, én North American F-86 Sabre og én Lockheed C-130 Hercules. Ifølge nogle vestlige militære analytikere havde MiG-21 klart “vundet” den meget ventede konfrontation mellem den sovjetiske MiG-21 og den amerikanske F-104 Starfighter, der var vidt anvendt i de europæiske NATO-lande.Som følge af flyets succes under konflikten rettede flere lande, herunder Irak, henvendelse til Indien for at opnå bistand til træning af piloter på flytypen. I begyndelsen af 1970'erne blev mere end 120 irakiske piloter trænet af det indiske luftvåben.
MiG-21’ere blev også anvendt så sent som i 1999 under Kargil-krigen, hvor en MiG-21 blev ødelagt på jorden. To MiG-21'ere nedskød et pakistansk maritimt patruljefly (en Breguet Atlantique) med R-60MK (AA-8 Aphid) luft til luft-missiler.
Indonesiens luftvåben erhvervede 22 MiG-21’ere. I 1962 modtog landet 20 MiG-21F-13’ere  og MiG-21U’ere under Operation Trikora i konflikten ved det vestlige New Guinea. De indonesiske MiG-21’ere blev dog ikke involveret i luftkamp. Umiddelbart efter at de amerikansk støttede antikommunistiske styrker overtog regeringsmagten, blev 13 indonesiske MiG-21’ere sendt til USA, der i bytte leverede fly af typen Lockheed T-33 og UH-34D og senere F-5 og OV-10. De resterende MiG-21’ere blev taget ud af tjeneste på grund af manglende reservedele og vedligeholdelse.
De MiG-21’ere som USA overtog, indgik i den amerikanske 4477th Test and Evaluation Squadron ("Red Eagles"); en afdeling af USAF, der flyver med “modstanderens” fly som led i træningen af amerikanske piloter ved Tonopah Test Range.
Som det fremgår af MiG-21’s specifikationer med bl.a. kort rækkevidde, var flyet udviklet til brug for hurtig imødegåelse af indtrængende fly i et tæt samarbejde med jordbaserede observationsposter (ground-controlled interception (GCI)). Flyet blev særlig kendt for denne rolle i forbindelse med luftkrigen over Nordvietnam under Vietnamkrigen. De første MiG-21’ere ankom direkte fra Sovjetunionen med skib i april 1966 og indgik herefter i Nordvietnams ældste flyveenhed, 921. Flyverregiment, der var dannet i 1964 som en MiG-17-enhed. Nordvietnams øvrige enheder (923 og 925) benyttede henholdsvis MiG-17 og MiG-19 (den kinesiske (J6 version). I 1972 blev der oprettet en fjerde enhed (927. Flyverregiment), der benyttede MiG-21PFM (Type 94).Selvom 13 af Nordvietnams flyver-esser opnåede deres status med MiG-21 (i modsætning til de blot tre esser, der fløj MiG-17), foretrak mange nordvietnamesiske piloter MiG-17, da MiG-21 var mindre manøvredygtig og da udsynet fra MiG-17 var bedre end udsynet fra MiG-21. Meningerne blandt piloterne var dog delte, og andre piloter fremhævede MiG-21’s hastighed, stigeevne og bevæbning.
På trods af, at MiG-21’s RP-21 radar i flyets næse havde begrænset rækkevidde og dækning, og var ude af stand til at se under radarhorisonten, var flyet særdeles effektivt i hurtige nålestiksangreb styret fra jorden. Den nordvietnamesiske taktik bestod i at jordbaserede kontrolcentre placerede MiG-flyene i bagholdsangreb mod de amerikanske fly. Angrebene mod de amerikanske formationer blev udført hurtigt og præcist fra flere sider, ofte med maskinkanonbevæbnede MiG-17 i frontalangreb og missilbevæbnede MiG-21 der angreb bagfra. Efter det første angreb på formationerne, hvor det ofte lykkedes at skyde et eller flere fly ned og at få de amerikanske Republic F-105 Thunderchief til at kaste deres bombelast før tid, returnerede MiG’erne hurtigt til deres baser uden at følge op på angrebet. Denne “guerilla-taktik” var som regel succesfuld gennem krigen. I december 1966 nedskød piloter fra 921. Flyverregiment 14 F-105’ere uden selv at lide tab.US Air Force og U.S. Navy fastholdt deres tiltro til F-4 Phantom II i forventningen om, at Phantom-flyets betydelige ildkraft, overlegne radar, acceleration og stigeevne i kombination med bedre taktik, ville give flyet en samlet overlegenhed i forhold til MiG-21’erne. Men i konfrontationerne mod de mindre MiG’er begyndte Phantom-flyene at lide tab. Fra maj til december 1966 mistede USA 47 fly, mens det kun lykkedes at nedskyde 12 nordvietnamesiske jagere. Fra april 1965 til november 1968 blev registreret 268 luftkampe over Nordvietnam. Nordvietnam hævdede, at de under disse kampe nedskød 244 amerikanske fly og alene mistede 85 MiG’er.Efter mere end en million missioner og et tab af knap 1.000 amerikanske fly blev Operation Rolling Thunder indstillet den 1. november 1968. De utilfredsstillende tab mod de mindre og mere manøvredygtige MiG’ere i begyndelsen af krigen medførte at den amerikanske flåde i marts 1969 oprettede Navy Fighter Weapons School, også kendt som "TOPGUN" ved Naval Air Station Miramar i Californien. United States Air Force oprettede en tilsvarende realistisk øvelse, kaldet Red Flag ved Nellis Air Force Base i Nevada.Under krigens forløb mellem den 3. april 1965 og den 8. januar 1973 hævdede begge de krigsførende parter at have succes i luftkrigen. Der er stor usikkerhed om antallet af nedskudte fly, da tallene fra hver af parterne varierer kraftigt. Nordvietnam hævdede at have mistet MiG-21 og at MiG-21’erne havde nedskudt 103 amerikanske F-4 Phantoms samt adskillige F-105 og at de havde mistet 60 MiG-21’ere i luftkampe. Tallene er ikke bekræftet af USA. USA trak dog F-105 ud af kampene i Vietnam grundet flyets dårlige statistik. 
Den største trussel mod Nordvietnam under krigen var den amerikanske B-52 Stratofortress, der fra stor højde og med høj hastighed kunne udføre bombetogter. De nordvietnamesiske MiG-17 og MiG-19 kunne ikke bekæmpe B-52’erne, der fløj for højt. I sommeren 1972 etablerede Nordvietnam et uddannelsesprogram for MiG-21-piloterne med henblik på bekæmpelse af B-52’erne. Målrettede angreb mod indtrængende B-52’ere blev iværksat fra slutningen af 1972. 
Under et af de første angreb blev en MiG-21 hævdet skudt ned af en B-52 den 18. december 1972, hvilket var første gang et fly var blevet skudt ned af B-52’erens maskinkanon i halepartiet. Knap en uge senere, den 24. december 1972, blev yderligere en MiG-21 hævdet nedskudt af en B-52’er. Begge nedskydninger fandt sted under Operation Linebacker II (også kendt som “julebombningerne”). De to nedskydninger er ikke bekræftet af Nordvietnam.
Blot to dage efter den anden nedskydning af en MiG-21 fra et B-52 bombefly hævdede Nordvietnam den 26. december at have foretaget den første fly-nedskydning af et B-52 fly nogensinde. B-52’eren fløj i 30.000 fods højde (9.150 m), da flyet skulle være blevet ramt af et K-13 (“Atoll”) missil fra en MiG-21. Andre kilder hævder dog, at B-52’eren blev ramt af et jord til luft-missil. Nordvietnam hævder også, at have nedskudt en B-52’er den 28. december 1972. Nedskydningen er dog ubekræftet.
MiG-21 blev anvendt i betydeligt omfang i konflikterne i Mellemøsten i 60’erne, 70’erne og 80’erne af Egypten, Syrien og Irak. De første MiG-21’ere mødte israelske Mirage III første gang i november 1964, men det var først den 14. juli 1966, at den første MiG-21 blev skudt ned at Mirage III. Yderligere seks syriske MiG-21 blev skudt ned af israelske Mirage III’ere under en træfning den 7. april 1967. MiG-21’ere var også i kamp mod F-4 Phantom II og mod Douglas A-4 Skyhawks. I midten af 1970'erne erhvervede Israel moderne McDonnell Douglas F-15 Eagle og F-16 Fighting Falcon, der var MiG-21 overlegen. 
Under de første angreb under Seksdageskrigen angreb det israelske luftvåben i fire angrebsbølger. I første angrebsbølge nedskød israelerne efter eget udsagn otte egyptiske fly, heraf syv MiG-21’ere; Egypten hævdede at have nedskudt fem israelske fly med MiG-21PF’ere.I den anden bølge hævder Israel at have nedskudt fire MiG-21’ere i luftkamp og i den tredje bølge blev to egyptiske og et syrisk MiG-21 skudt ned i luftkamp. Ved den fjerde bølge blev et stort antal syriske MiG-21’ere ødelagt på jorden. Samlet mistede Egypten omkring 100 af sine ca. 110 MiG-21’ere, næsten alle blev ødelagt på jorden. Syrien mistede 35 ud af 60 MiG-21F-13’ere og MiG-21PFs i luften og på jorden.Mellem afslutningen af Seksdageskrigen og begyndelsen af Udmattelseskrigen havde israelske Mirage-fly seks bekræftede nedskydninger af egyptiske MiG-21’ere. Egypten nedskød i samme periode to, måske tre, israelske fly. Under selve Udmattelseskrigen nedskød Israel efter eget udsagn 56 MiG-21’ere, hvorimod Egypten hævdede at have nedskudt 14 israelske fly samt 12 mulige nedskydninger. I samme periode hævdede Israel at have nedskudt 25 syriske MiG-21’ere og Syrien hævdede at have nedskudt fire israelske fly.De betydelige egyptiske tab og de vedvarende israelske bombninger under Udmattelseskrigen foranledigede Egypten til at bede om yderligere sovjetisk hjælp. I juni 1970 ankom sovjetiske piloter og mandskab til betjening af medbragte jord-til-luft missiler. Den sovjetiske bistand førte til en kraftig intensivering af luftkampene med øgede israelske tab. Den 30. juli 1970 udkæmpedes et større luftslag med tab af flere fly på begge sider. Sovjetunionen var foruroliget over de store tab, men også Israel led tab, og der blev kort efter indgået våbenhvile i konflikten.I september 1973 fandt et større luftslag sted mellem israelske og syriske fly. Israel hævdede at have nedskudt 12 syriske MiG-21’ere, mens Syrien hævdede, at MiG’erne havde nedskudt otte fly og selv mistet fem.
Under Yom Kippur-krigen i oktober 1973 hævdede Israel at have nedskudt 73 egyptiske MiG-21’ere (65 bekræftede). Egypten hævdede at have nedskudt 27 israelske fly samt yderligere otte nedskydninger. Egyptens påstande er dog tvivlsomme, da ikke meget tyder på, at Israel mistede mere end mellem 5-15 fly under krigen. På den syriske front hævdede Syrien at have nedskudt 30 israelske fly med sine MiG-21’ere; Israel hævdede at have nedskudt 29 syriske MiG-21’ere.I perioden mellem afslutningen af Yom Kippur-krigen og begyndelsen af  krigen i Libanon i 1982 havde Israel modtaget moderne F-15’ere og F-16’ere, der var de syriske MiG-21MF’ere langt overlegne. Ifølge det israelske luftvåben nedskød de nye fly 24 syriske MiG-21’ere i perioden.
Under Krigen i Libanon hævdede Israel at have nedskudt omkring 45 syriske MiG-21MF’ere. Syrien hævde at have nedskudt to og muligvis 15 israelske fly. Det lykkedes tillige Syrien at beskadige mindst en israelsk F-15 og en F-4 i kampe med MiG-21.
Efter det første år i den syriske borgerkrig var forløbet uden brug af fly, påbegyndte den syriske regering i juli 2012 luftoperationer mod syriske oprørsgrupper. MiG-21 var blandt de første fly, der deltog i bombninger og raketangreb. En række videooptagelser dokumenterer anvendelsen af flyet i konflikten.
I hvert fald fire syriske MiG-21’ere er blevet skudt ned af syriske oprørere ved brug af enten antiluftskyts eller af bærbare antiluftskyts missiler (MANPADS).
Efter bruddet mellem Egypten og Sovjetunionen i midten af 1970’erne modtog Egypten amerikanske Sidewindermissiler, der blev monteret på de egyptiske MiG-21’ere og benyttet med succes under den kortvarige egyptisk-libyske krig i 1977. Egyptiske MiG-21’ere nedskøb libyske Mirage 5 og flere MiG-23’ere.
Under Iran-Irak-krigen benyttede Irak MiG-21. Irak mistede 23 MiG-21’ere i luftkamp mod de langt overlegne Iranske F-14 Tomcat og mistede yderligere 29 MiG-21’ere til Iranske F-4’ere. Det lykkedes dog irakiske MiG-21’ere i perioden mellem 1980 og 1988 at nedskyde 43 iranske fly.
Libyske MiG-21’ere blev i et begrænset omfang benyttet under borgerkrigen i 2011. Regeringstropper mistede to MiG-21’ere, da oprørere fløj flyene fra en luftbase nær Sirte til oprørsbaser. Yderligere et fly blev tabt grundet en pilotfejl. Den 2. september 2014 styrtede MiG-21 ned ved Tobruk som følge af en pilotfejl.Under den nuværende borgerkrig i landet har fraktioner med adgang til MiG-21’ere benyttet flyet til omfattende bombninger af rivaliserende fraktioner i Benghazi.
Under Ogadenkrigen i 1977–78 benyttede både Somalia og Etiopien MiG-21 under konflikten. To etiopiske F-5A fløjet af israelske piloter angreb ved en lejlighed fire somaliske MiG-21MF’ere. To blev skudt ned og de øvrige to fløj ind i hinanden i et forsøg på at undgå et Sidewinder-missil. Begge parter i konflikten hævdede at have nedskudt et større antal af modpartens fly. Etiopiske MiG-21’ere blev primært anvendt til angreb mod mål på jorden og spillede en vigtig rolle i Etiopiens endelige offensiv mod somaliske landtropper.
Under den langvarige angolanske borgerkrig anvendte cubansk militær i vidt omfang MiG-21 i angreb mod UNITA og FNLA-støttede oprørere, ligesom MiG-21 blev benyttet i luftkampe mod sydafrikanske Mirage F1-fly. MiG’erne var dog ikke særlig effektive mod de lavtflyvende Mirage-fly grundet MiG’ens begrænsede radar og afhængighed af støtte fra jordbaserede observationsposter. De fleste tab af MiG-21 blev lidt som følge af antiluftskyts og bærbare stinger-missiler, men enkelte blev nedskudt af sydafrikanske Mirage F1 og Mirage III.
MiG-21 (og den kinesiske licensbyggede version Chengdu J-7) blev ligeledes benyttet under krigene i Congo. Flyene blev ofte fløjet af lejetropper. 
Jugoslavien købte sine første MiG-21’ere fra Sovjetunionen i 1962. I årene frem til begyndelsen af 1980'erne købte Jugoslavien i alt 261 MiG-21’ere.I de indledende faser af borgerkrigene i Jugoslavien (1991-95) anvendte den jugoslaviske folkehær MiG-21 til angreb mod mål på jorden. De kroatiske og slovenske styrker havde ikke flystyrker ved krigens begyndelse. Fly fra baser i Slovenien, Kroatien og Bosnien-Hercegovina blev af den jugoslaviske forbundsregering overført til baser i Serbien. Mindst syv MiG-21’ere blev skudt ned af antiluftskyts s i Kroatien og i Bosnien-Hercegovina. En jugoslavisk MiG-21 nedskød den 7. Januar 1992 en helikopter fra EF over Kroatien, hvorved bl.a. fem europæsike observatører og en række europæiske militærfolk blev dræbt.
Kroatien fik tre MiG-21’ere som følge af, at kroatiske piloter fra forbundsregeringshæren hoppede af. To af disse blev senere skudt ned, den ene af serbisk antiluftskyts, den anden ved kroatisk beskydning (“friendly fire”). Kroatien købte i 1993 ca. 40 MiG-21’ere på trods af FN’s  våbenembargo, men kun omkring 20 gik i aktiv tjeneste; de øvrige blev anvendt til reservedele. Flyene blev benyttet til angreb mod mål på jorden. Ved en enkelt lejlighed forsøgte kroatiske MiG-21’ere at nedskyde et fjendtligt fly fra Republikken Srpska, men uden held.Bortset fra de tre MiG-21’ere, der blev fløjet til Kroatien overtog Serbien Jugoslaviens MiG-21’ere. Under NATO-bombningerne i Jugoslavien i 1999 blev 33 MiG-21’ere ødelagt på jorden.
Afghanistan havde i 1970’erne indkøbt flere MiG-21 fra Sovjetunionen. Ved Sovjetunionens intervention i Afghanistan i 1980 var MiG-21 det primære kampfly og blev benyttet intensivt af regeringshæren og af de sovjetiske tropper i landet. I begyndelsen af konflikten havde MiG-21 rolle som jagerfly og som luftstøttefly, men i løbet af årene overgik flyet til primært at varetage luftstøtte til tropperne på jorden i kampene mod de afghanske mujahideenere.Mujahideenerne rådede ikke over luftstyrker, og MiG-21’ere kom ikke i luftkamp. Det lykkedes dog mujahideenere ved hjælp af bl.a. stinger-missiler at skyde flere af de sovjetiske MiG-21’ere ned. 
Efter den sovjetiske tilbagetrækning blev flere af regeringshærens MiG-21’ere overtaget af Taliban og lokale krigsherrer. Mangel på reservedele og vedligeholdelse betød dog at kun få fly var operationelle. 
Ved den amerikansk ledede invasion af Afghanistan i 2001 blev de fleste af Talibans tilbageværende MiG-21’ere skudt ned eller ødelagt.
MiG-21 blev fremstillet i en lang række forskellige versioner. Flyets NATO-rapporteringsnavn er ‘’Fishbed’’, og de mange versioner har givet anledning til en underinddeling i form af ‘’Fishbed-A’’, ‘’Fishbed-B’’ etc. 
Den første produktionsserie af MiG-21. Flyet blev bygget baseret på en række prototyper. Der blev fremstillet forholdsvist få fly af denne type og flyene blev anvendt til forskellige tests.MiG-21F (1959; Izdelije 72; NATO "Fishbed-B")
Den første større produktionsserie af MiG-21. Der blev fremstillet 20 stk. i 1959 og 73 stk. i 1960. En specialbygget MiG-21F (Ye-6T/1) satte den 16. september 1960 hastighedsrekord med en hastighed på 2.499 km/t over en distance på 100 km.MiG-21F-13 (1960; Izdelije 74; NATO "Fishbed-C")
Flyet afløste MiG-21F. Flyet var udstyret med missilsystemet K-13 (en sovjetisk kopi af det amerikanske AIM-9 Sidewinder-missil). Flyet havde endvidere en opgraderet radar. Flyet blev bygget i Kina på licens som Chengdu J-7 og i Tjekkoslovakiet.MiG-21PF (1961; Izdelije 76; NATO "Fishbed-D")
MiG-21PF var en altvejrs-jager med opgraderet radar (RP-21) og mulighed for montering af RS-2US luft til luft-missiler i tillæg til de infrarøde K-13-missiler. Flyets karakteristiske antenne i næsen blev fra denne version flyttet fra den nederste del af næsen til toppen af næsen. Flyet blev i en nedgraderet version eksporteret til en række lande i den tredje verden, herunder til Nordvietnam, under navnet MiG-21FLMiG-21PFS (1963; Izdelije 94; NATO "Fishbed-D/F")
Flyet havde forskellige ændringer i højderor og halefinne og enheder til stabilisering af flyets vertikale flyveegenskaber. Senere versioner havde åbning af cockpittaget i højre side og ikke i forenden.MiG-21PFM (1964; Izdelije 94; NATO "Fishbed-F")
MiG-21PFM havde en opgraderet radar og forbedret avionik. Versioner bygget efter 1968 kunne medføre luft til jord-missiler. Nogle versioner kunne medføre atomvåben.MiG-21R (1965; Izdelije 03/94R; NATO "Fishbed-H")
En version med kraftigere motor (Turmanskij R-13-300) og kraftige bevæbning. En eksportversion til Egypten, MiG-21RF, blev hyppigt anvendt i konflikterne i Mellemøsten.MiG-21S (1964; Izdelije 95; NATO "Fishbed-J")
Version med opgraderet radar, RP-22 og mulighed for kraftigere bevæbning. Flyet blev alene leveret til Sovjetunionens luftvåben. En version af flyet (MiG-21N) kunne medføre et atomvåben. En eksportversion af flyet (MiG-21M) havde en nedgraderet radar lettere bevæbning.MiG-21SMT (1971; Izdelije 50; NATO "Fishbed-K")
En videreudvikling af MiG-21SM med forbedret kapacitet til brændstof. Versionen er let genkendelig med en kraftig “bule” på toppen af flyets krop. Sovjetiske piloter var ikke tilfredse med flyet, der senere blev fremstillet i en modificeret version, MiG-21ST.MiG-21bis (1972; Izdelije 75; NATO "Fishbed-L/N")
Det mest avancerede af MiG-21-versionerne. Flyet fik ny kraftigere Tumanskij R25-300 turbojetmotor og en lang række forbedring i forhold til tidligere versioner. Flyene anvendt af Sovjetunionens luftforsvar (PVO) blev benævnt "Fishbed-L" og flyene anvendt af det taktiske luftvåben, VVS, blev benævnt "Fishbed-N".MiG-21Lancer
MiG-21Lancer er en rumænsk opgraderet version, der er opgraderet i et samarbejde mellem israelske Elbit Systems og AerostarSA fra Rumænien. Flyet anvendes fortsat.MiG-21 Bison

En milepæl er en afstandsmarkering ved en vej og har været brugt mange steder i verden.
I Danmark blev milepæle opsat ved hver hele mil og ofte også ved halve, kvarte og trekvarte mil. Milepælenes anførte afstande måles fra nulpunkter markeret med nulpunktsten. I begyndelsen var de danske milepæle træpæle nedsat i jorden, men de blev afløst af milesten, selv om ordet milepæl fortsat blev anvendt ved stenmarkeringerne.
I nyere tid, hvor kilometer har erstattet mil som længdemål, er de gamle milesten erstattet af kilometersten af granit og senere af plaststolper for hver 200 m.
Vejlængderne er på de sjællandske hovedlandeveje regnet fra Københavns gamle fæstningsporte, men udgangspunkterne er i reglen uens for hver egn.
Ordet milepæl kommer fra det latinske "milliarium". De var oprindeligt obelisker af granit, marmor eller en anden lokal stenart. De blev flittigt anvendt af romerske vejbyggere og var en vigtig del af ethvert romersk vejnetværk.
De første romerske milepæle, som kendes, kommer fra Via Appia. I centrum af Rom stod den "Gyldne Milesten", der blev rejst som det symbolske centrum i Romerriget. Den er forsvundet, men var inspirationen for Washington D.C.-nulpunktsstenen "The Zero Milestone", hvorfra alle vejdistancer i USA skulle opmåles.
I Europa blev afstanden målt ud fra et specifikt punkt i en by, hvorfor mange veje blev opkaldt efter byerne i hver sin ende af dem: i London i Storbritannien er nulpunktet en metalplade på Charing Cross , hvorfra afstande fra London til andre byer måles.
I det nordamerikanske Interstate Highway System måles afstandene normalt fra afstanden til den nærmeste sydlige eller vestlige statsgrænse, mens amtsveje normalt anvender amtets grænse som nulpunkt. Ofte er frakørsler nummereret i forbindelse med den nærmeste milepæl: "mile-log" systemet. En del seværdige og historiske ruter fx langs Blue Ridge Parkway i North Carolina og Virginia og Overseas Highway i Florida Keys anvender milepæle som markeringer for seværdigheder.
Milepæle på indiske nationale hovedveje har typisk hvid baggrund med gule eller grønne toppe på statshovedveje. Byernes navne og afstandene er malet med sort. Navnene på de nærmeste byer er også skrevet og afstanden i kilometer. På ikke opdelte hovedveje anvendes milepæle på begge sider af vejen, som angiver afstanden til de nærmeste byer i begge retninger. Hovedvejens nummer er skrevet øverst på milepælen, summen af afstanden mellem de to nærmeste byer i hver retning er angivet på siden af den.
De første beviser på en egentlig vejopmåling findes fra dronning Margrete 1.'s regering. Hun forordnede kroer for hver fjerde mil på farbar vej. Vi ved ikke, om der blev brugt andre afstandsmålere.
Frederik 2. lod opsætte stolper og tavler for hver hele og halve mil i forbindelse med et storstilet projekt med anlæg af nye veje på Sjælland. De var et oplagt mål for vandalisme, for allerede i 1586 klagede kongen over, at pælene og tavlerne fandtes "afslåede" på vejstrækningerne. Også under Christian 4., som anlagde en ny vej mellem København og Roskilde, har der været træpæle som vejmarkeringer. Ingen af dem eksisterer.
Først under Christian 5. kom varige milepæle i sten, milesten. Det var astronomen Ole Rømer, som blev udnævnt til at forestå dette arbejde. Rømer gik videnskabeligt til værks og fastlagde først længden på en mil, som varierede fra egn til egn. Han fastsatte den til 12.000 alen, dvs. 7.538 meter. Denne standard holdt til indførelsen af metersystemet i Danmark i 1907.
Han gik derefter i gang med opmålingen af vejene. Det foregik med et hodometer, en milevogn, der opmålte, mens den kørte. Fra høsten 1691 begyndte opmålingen. I det første halve år blev der kun sat pæle som afmærkning for hver kvarte mil, men fra marts 1692 bød kongen, at Rømer skulle anlægge små høje, hvorpå milepæle skulle placeres. Højene skulle omgives af en krans af kampesten, og milepælene skulle være af hugget kampesten.
Man kender kun lidt til Rømers opmåling fra samtidige kilder, og selv om der foreligger et kort over opmålingerne, er det langtfra sikkert, at der blev opsat milepæle af sten på hele den opmålte strækning. På Videnskabernes Selskabs kort fra 1762 ses ret nøjagtigt, hvor mange af Rømers sten, der eksisterede 70 år efter arbejdet. Det viser, at stenene stod forholdsvis intakte på Sjælland og Fyn, mens de kun eksisterede i Øst- og Nordjylland foruden få eksemplarer på Århus-egnen.
Rømers milesten var meget simple i udførelsen. Med prikker var kvartemilene angivet med én prik for 1/4 mil, 2 for 2/4 og 3 for 3/4 mil. Ved hver hele mil bestod stenen enten udelukkende af et tal eller i få tilfælde af et tal under Christian 5.s monogram. Der eksisterer i dag kun én monogramstenen. Den findes på Frilandsmuseet i Kongens Lyngby.
Milepælene angav længden fra den nærmeste nulpunktssten, som var opsat midt i alle større byer. I København var der sat en nulpunktssten ved hver byport. Der findes i dag ikke nulpunktssten fra denne periode. Stenen ved Østerport Station er langt senere.
[[Fil:Milepæl på Geels Bakke.jpg|thumb|Nyopførelse af milepælen på Geels Bakke på Kongevejen til København. Den blev opført 2008 efter den gamle sten på Frilandsmuseet.
Efter det storstilede projekt gik der en rum tid, før nye tiltag blev sat i værk. Først i slutningen af Frederik 5.'s regeringstid blev en ny opmåling beordret på J.H.E. Bernstorffs initiativ. Det skete under den franske vejingeniør Jean Marmillods ledelse. Han skulle forestå det store arbejde med at istandsætte hovedvejene over hele riget og om muligt rette dem ud og forbedre dem. Desuden skulle han anlægge Kongevejen mellem Lundehuset til Rudersdal og videre over Hirschholm Slot til Fredensborg. Den blev sat i værk i 1764, og anlæggelsen af en ny vej til Roskilde blev beordret samme år. Frederik 5. døde, før de blev færdige, men anlægsarbejdet blev fortsat under Christian 7.
Til anlæggelsen af disse prestigeveje var der også tegnet nye prægtige milesten af marmor. Det er tidligere antaget, at billedhuggeren Johannes Wiedewelt stod for tegningen af de nye sten, men Ejvind Draiby anser det for mere nærliggende, at det var Marmillod selv, der stod for tegningerne.De nye sten var store obelisker af norsk marmor for hver hele mil, med forgyldte kroner og enten Frederik 5. eller Christian 7.'s kongemonogrammer. Frederik 5.'s monogram blev brugt et godt stykke tid ind i Christian 7.s regeringsperiode. Halvmilestenen var mindre udgaver af helmilestenen. Begge typer blev anbragt på kunstnerisk udhuggede sokler af marmor.
Kvartmilestenen var for størstedelens vedkommende Ole Rømers gamle milepæle, som blev vendt om og fik indhugget kongemonogram og afstandsangivelse. Næsten alle Rømer-stenene på Sjælland blev genanvendt på denne måde.
Marmoret har ikke kunne tåle det nordiske vejrlig på samme måde som granit, og det har resulteret i, at størstedelen af disse sten enten er gået til grunde eller har krævet stærk restaurering. På vejene København-Korsør og Roskilde-Elverdam kan man stadig se soklerne fra disse sten, men det er de nye granitmilesten, som er placeret på dem.
Det var kun på Sjælland, at man nåede at opsætte marmormilepælene på alle strækninger under Christian 7. På Fyn og Jylland var man delvist gået i gang med arbejdet, blandt andet som følge af Christian 7.'s store vejforordning af 1793, der beordrede mange af de gamle veje sløjfede til fordel for nye hovedveje. I mange tilfælde blev de gamle Rømer-sten stående, og de er i dag de eneste tegn på, at der har været en vigtig vej. Det var i denne periode, de sidste milehøje blev sløjfet. I dag eksisterer der kun ganske få.
På strækningen Silkeborg-Viborg findes en del milepæle af granit kun med en simpel afstandsangivelse. De må være opsat lige efter 1793-forordningen, hvor der var tale om at anvende lokale materialer i stedet for den kostbare og skrøbelige norske marmor. På Kolding-egnen er der fundet sten, der er ganske særlige for området. De har simple talangivelser i en lang række ovenpå hinanden. De sten er udtryk for, at det er de lokale amtmænd, der mange steder i Jylland lod opstille sten efter Forordningen af 1793, til forskel fra de kostbare sten på Sjælland, som blev opsat på foranledning af kongen selv.
På lokalt initiativ, først og fremmest i Nordjylland, blev der desuden allerede under Frederik 6. rejst obeliskformede sandstensmilepæle, hvorpå afstandsangivelsen er indhugget i en oval fordybning midt på stenen.
[[Fil:Milepæl fra Frederik 7 1854.jpg|thumb|Milepæl rejst i Frederik 7.s regeringstid, sandsynligvis 1854. På Kongevejen mellem Hillerød og København.]]
I begyndelsen af 1800-tallet kom der flere og flere indberetninger om milepæle, der forvitrede. Det blev klart, at de mange marmorstene måtte udskiftes. Det skete i første omgang i 1842, hvor der blev rejst kegleformede milepæle af granit, ofte på soklerne fra de gamle marmorsten. Det skete efter resolutionen af 19. marts 1842: "at hvor nye milepæle rejses for gamle, forfaldne bliver det samme kongelige navneciffer, som var anbragt på den gamle milestøtte, ogsaa at anbringe paa den nye, der træder i dens sted.". Disse nye sten fik altså som oftest, især på Sjælland, hvor marmorstenene var mest udbredt, stadig indhugget enten monogrammet for Frederik 5. eller Christian 7., selv om de var opført under Christian 8. eller Frederik 7.
Det var planen at færdiggøre opsætningen af dem i 1846 for Sjælland, Fyn 1847 og 1848 i Jylland. Men på grund af Treårskrigen blev planerne væsentligt forsinkede. På Sjælland blev det meste rejst inden 1848, bortset fra Strandvejen til Helsingør, Hillerød-Helsingør-vejen og Hillerød-vejen fra Rudersdal. Her blev stenene først opsat under Christian 8. og fik kongens monogram.
På Fyn blev stenene udhugget af fynsk granit af lokale stenhuggere. Der findes både kegleformede og obeliskformede sten med monogrammer for såvel Frederik 7. som Christian 8. På Brahesborg er et stort antal af stenene fra Fyn udstillet i haven.
I Jylland brugtes mest de store kegleformede granitsten på de større veje. Undtagelsen herfra findes i udkantsområderne, hvor andre typer blev taget i brug. I Sønderjylland opsattes rektangulære sten på cirka én meters højde. De blev overmalet og brugt til andet formål af tyskerne efter 1864, men for størstedelens vedkommende genskabt efter genforeningen i 1920.
I slutningen af 1800-tallet udmærkede milestenene sig ved at variere lokalt, men de fleste var de små, forholdsvis simple og letlæselige. I 1907 indførtes metersystemet, og alle milestenene erstattedes af kilometersten. De er tegnet af arkitekt P.V. Jensen Klint efter en landsdækkende konkurrence. De var store rektangulære og af granit, med en skrifttype i Jugendstil og var ens for hele landet.
I København findes ved de fire byporte nulpunktssten, der markerer afstanden til byer omkring København.
Nulpunktstenene i København er som kilometerstenene på det overordnede vejnet (se ovenfor) tegnet af arkitekt P.V. Jensen Klint.
Siden 1967 har alle milepæle været fredet og beskyttet efter Naturfredningslovens bestemmelser.
I dag anvendes plastic som kilometersten, både på motorveje og de mindre veje i Danmark. Plasticpælene vaskes med roterende børster på en traktor.
Ejvind Draiby: Gamle danske milepæle, Miljøministeriet, Skov- og Naturstyrelsen 1990
N. E. Nørlund: "Opmaalingen af Danmarks Veje" (Geografisk Tidsskrift, Bind 52; 1952)

Minimalistisk musik er en strømning inden for den samtidige musik der opstod i 1960'erne i USA og som repræsenterer en vigtig del af dette lands klassiske musik. I Frankrig kaldes bevægelsen ofte musique répétitive og er mere specifikt en betegnelse for de værker der benytter gentagelsen som kompositionsteknik. Nogle af de vigtigste komponister er La Monte Young, Terry Riley, Steve Reich, Philip Glass og John Adams. Pionererne var La Monte Young med sit værk Composition no. 7 fra 1960 og Terry Riley værket In C komponeret i 1964.Snarere end at vende tilbage til tonaliteten er denne musikalske strømning især karakteriseret ved at benytte en regelmæssig puls, taktslag eller "beat", hvor korte motiver udvikler sig langsomt. Ud over at være en strømning eller bevægelse der var en reaktion mod serialismen, som da var dominerende i Europa, markerer den minimalistiske musik fremkomsten af en ny amerikansk musik, frigjort fra båndene til Europa. De minimalistiske komponister er også vendt tilbage til en mere emotionel musik i stedet for den serielle musiks overvejende intellektuelle tilgang eller den konceptuelle tilgang hos den eksperimentelle musik som for eksempel John Cage. Efter en vanskelig begyndelse uden for den traditionelle klassiske musiks cirkler har den minimalistiske musik tiltrukket sig et vist publikum – bl.a. tiltrukket fra områder som jazz, rock, den improviserede musik eller den elektroniske musik. Fjernsyn og film har gjort flittig brug af denne musik, især arbejder af Philip Glass, hvilket har bidraget til at den har kunnet sprede sig til det almindelige publikum. Der har også været udtrykt alvorlig kritik fra musikverdenen med en anklage mod den nuværende minimalistiske musik for at producere musik til konsumtion – overfladisk og uden sjæl.
Betegnelsen minimalistisk musik anvendes almindeligvis om en strømning inden for samtidsmusikken der opstod i 1960'erne i USA med komponisterne La Monte Young, Terry Riley, Steve Reich, og Philip Glass. Bevægelsen udviklede sig hovedsaglig i de to regioner i USA der traditionelt har været de mest åbne over for fornyelser og kunstnerisk påvirkning fra ikke-europæiske kulturer: New York og Vestkysten. Minimalismen havde også tilhængere i Storbritannien (Michael Nyman, Gavin Bryars), Holland (Louis Andriessen) og Frankrig (Renaud Gagneux), men det er dog især et amerikansk fænomen.
Betegnelsen bruges også undertiden mere generelt omfattende visse komponister af eksperimental musik eller postmoderne musik. I særdeleshed refererer man somme tider til Arvo Pärt og Henryk Górecki som minimalistiske komponister, skønt deres anliggende er ganske forskelligt fra de amerikanske repetitive komponister ("gentagelses-komponister").
Minimalistisk musik markerer et brud med avantgarden og en tilbagevenden til tonal musik, eller somme tider modal musik. Den er også i almindelighed karakteriseret ved en vis reduktion og en økonomisering med virkemidlerne. De enkelte komponister anvender forskellige karakteristiske virkemidler: brug af systematiske kompositionsprocesser: strukturer der gentages og regelmæssig puls hos de "repetitive" amerikanere, en indflydelse fra religiøs musik og fra Middelalderen hos Arvo Pärt og Henryk Górecki og en tilbagevenden til visse klassiske former (kvartet, symfoni m.v.) hos John Adams.
Samtidsmusikken fra 1950'erne var domineret af integral serialisme og hele den europæiske spids omkring Pierre Boulez, Luigi Nono, Bruno Maderna, Luciano Berio, Karlheinz Stockhausen m.fl. Komponisterne eksperimenterede med nye elektroniske teknikker og lagde således grunden til den elektroniske musik og den konkrete musik, især under indflydelse af Pierre Schaeffer, Karlheinz Stockhausen og Pierre Henry.
I USA var det John Cage som dominerede, i en i det væsentlige konceptuel tilgang som kan minde om happenings, med indetermination, ubestemthed, som den røde tråd. Det er også perioden hvor kunstnerbevægelsen Fluxus dannes, hvor grænserne for begrebet kunstværk skubbes; også dette havde indflydelse på minimalisterne. Årene mellem 1950 og 1960 skabte og udviklede ligeledes, under indflydelse af John Coltrane og Ornette Coleman, den frie jazz som især kendetegner de amerikanske komponister fra denne tid.
Populærmusikken kan ikke ignoreres i denne musikalske sammenhæng. Fremkomsten af den dominerende rock and roll, interessen i Vesten for ikke-vestlig musik og især den indiske musik, har også haft indflydelse på minimalisterne.
Oprindelsen til udtrykket minimalisme til at betegne den minimalistiske strømning forbliver uklar. Man tillægger dog i almindelighed faderskabet til den britiske komponist Michael Nyman i bogen fra 1974 Experimental Music: Cage and beyond.   Imidlertid har Nyman brugt udtrykket "minimal" siden hans artikel fra 1968 med titlen Minimal Music om komponisterne Cornelius Cardew og Henning Christiansen. Betegnelsen "minimalist" blev senere brugt af Nyman for at beskrive ikke blot den amerikanske strømning, men også den engelske eksperimentelle musik (dertil bl.a. hørende komponisterne Gavin Bryars, Christopher Hobbs og Michael Parsons).Musikkritikeren Tom Johnson har også brugt betegnelsen i marts 1972 i forbindelse med en koncert med Alvin Lucier. Johnson brugte minimalismebetegnelsen for at karakterisere Steve Reichs kompositioner, men ordbrugen er skiftende, og han ender med at bruge udtrykket "hypnotisk musik". I 1977 skrev journalisten en artikel med titlen What is Minimalism really about? ('Hvad drejer minimalisme sig egentlig om?') hvor "minimalistisk musik" som betegnelse i mellemtiden er blevet etableret.Man finder også betegnelserne pulsmusik, systemmusik, procesmusik, trancemusik, hypnotisk musik eller det franske udtryk musique répétitive ("repetitiv musik") som Steve Reich finder "mindst dårligt". (pulse music, systems music, process music, trance music, hypnotic music)
Adjektivet "minimalistisk", og i endnu højere grad adjektivet "minimal", førte til nogen forvirring med hensyn til naturen af eller det særegne ved den minimalistiske musik. Skønt den benytter sig af et sparsommeligt musikalsk materiale og en vis økonomisering med de musikalske strukturer, er termen dårlig til at beskrive musikken. Stykkerne kan være meget lange og kræve mange musikere, og orkestreringen kan være meget kompleks. Udtrykket kan også opfattes nedsættende, pejorativt, idet det kunne antyde den betydning at en minimal musik skulle være kvalitativt ringere end "normal musik" og ikke have krævet særlig anstrengelse at komponere. En anden forvirring kommer af at udtrykket minimalisme er hentet fra kunsthistorien, og at den musikalske minimalisme ikke altid sigter på det samme som andre kunstarters "minimalisme".
Komponisterne er i almindelighed ikke tilfredse med betegnelsen. Kun La Monte Young finder termen berettiget og kun for sine første værker. Philip Glass foretrækker udtrykket "musik uden intention" eller "musik med en gentagende struktur".
Præmisserne for den minimalistiske musik er at finde i visse værker af Erik Satie, især gennem hans brug af den repetitive form ostinato set som en "ekstatisk overskridelse af tiden ved gentagelse, ved en kontemplativ besættelse af samme", og som tjener som basis for adskillige kompositioner  La Première Gnossienne fra 1890 er det første stykke han skrev ud fra et repetitivt mønster, og han fortsatte eksperimenterne med det mystiske stykke Vexations (no) (drillerier, ærgrelser, 1892-93). Dette sidste stykke vedbliver 840 gange i træk at gentage det samme motiv med en varighed på op til tyve timer. Vexations blev første gang opført 1963 på initiativ af John Cage i New York, dvs. i året for minimalismens fødsel. Meredith Monk, som ofte forbindes med den minimalistiske bevægelse, deltog 1966 i en fremførelse af Vexations ved en festival for Satie, og Gavin Bryars og Christopher Hobbs gjorde det samme i Leicester i 1971.Satie citeres af minimalisterne som en reference, især af Steve Reich. En hyldest med et glimt i øjet fik han med Philip Glass' komposition Piece in the Shape of a Square, med reference til Trois Morceaux en forme de poire ("Tre pæreformede stykker"), ligeledes gentager hans værker Music with Changing Parts og Einstein on the Beach en form for progression i bueform af typen ABCBCA som Satie har benyttet,. For Michael Nyman er Satie "ikke til at komme uden om af mange grunde", og han anser ham for den eneste præ-eksperimentelle komponist hvis arbejde er indispensabelt.
På en overraskende måde udøvede også Anton Webern, elev af Arnold Schönberg og medlem af Den anden Wienerskole, indflydelse på den minimalistiske bevægelse; især på La Monte Young, der citerer de statiske dele af Six Bagatelles pour quatuor à cordes (1913, "Seks bagateller for strygekvartet") og Symphonie, op. 21 (1928) som de værker der stærkest har bidraget til at berede overgangen mellem serialisme og minimalisme. At Webern også har haft stor indflydelse på den post-serialisme, der udviklede sig i Europa på samme tid – dog med radikalt andre musikalske koncepter – vurderes ofte af musikologer som "paradoksalt".En repræsentant for serialismen og Darmstadt-skolen, Karlheinz Stockhausen, har imidlertid forbindelse til den minimalistiske bevægelse. Værker som Stimmung, Mantra og Inori udnytter minimalistisk materiale og "udstrakt tid". La Monte Young studerede også hos Stockhausen i Darmstadt og betragtede ham som tidens største komponist. Terry Riley udviste også stor interesse for Stockhausens værker, især det rytmisk komplekse ved Zeitmasze, og ligeledes for Arnold Schönberg.
Mere generelt set har alle minimalister været påvirket af serialismen, Steve Reich som student ved Mills College, og hvor han straks følte at han måtte videre så hurtigt som muligt, eller Philip Glass som komponerede atonale værker hen ved 18 år før han skiftede stil. 
John Cage øvede stor indflydelse i årene for minimalismens fremkomst. Som den vigtigste komponist inden for avantgarden og den eksperimentelle musik i USA havde hans ideer betydning for minimalisternes arbejde, direkte eller indirekte. Nogle af Cages værker kan synes forbundet til minimalisme, især hans første kompositioner eller det berømte 4'33 fra 1952, en minimal komposition med 4 minutter og 33 sekunders stilhed. Cage er imidlertid meget kritisk over for minimalismen, og hans teknik for udvælgelse, ubestemthed (eller ikke-intention), det vil sige benyttelsen af tilfældighed i værkerne eller i selve komponeringsprocessen, skulle blive kraftigt afvist af minimalisterne.I sin bog Experimental Music: Cage and beyond placerer Michael Nyman klart minimalismen i en sammenhæng efter Cage som en reaktion på den indetermination han yndede så meget. Imidlertid har musikologer bemærket ligheder med Cages arbejder, især interessen for strukturen over indholdet, det faktum at musikken er skabt af kompositionsmæssige processer, et musikalsk udtryk der skal undgå komponistens personlighed og på den måde forsøge at nå længere end komponistens fantasi.En anden amerikansk komponist fra Cages generation i tråd med minimalisterne er Morton Feldman, som også benytter sig af ubestemthed, indetermination og tilfældighed i sine værker, men er tiltrukket af toner af lang varighed og af rolige og flade lydlandskaber. Selv om han ikke i almindelighed betragtes som minimalist, kan visse af hans stykker, især Piece for Four Pianos (1957), nærme sig de sene stykker af Steve Reich idet de benytter sig af phasing. Reich udtrykker i øvrigt sin beundring for Feldman.
I årene mellem 1950 og 1960 opdagede det vestlige Europa og USA den ikke-vestlige musik, "verdensmusikken". Denne musik, generelt baseret på modalitet skulle få indflydelse på alle minimalistiske komponister.
La Monte Young boede på den amerikanske vestkyst og opdagede efter 1957 den indiske musik på campus ved UCLA. Han citerer Ali Akbar Khan (sarod) og Chatur Lal (tabla) som særlig betydningsfulde. Den indiske musik skulle få afgørende indflydelse på Young, og især opdagelsen af den langhalsede lut tambur som han lærte at kende med Pandit Prân Nath. Den rolle som tanburens bordun (drone) havde, fascinerede Young og skubbede hans interesse i retning af toner af udstrakt varighed. Young anerkender også den japanske indflydelse og især fra gagaku'en. Denne indflydelse kommer til udtryk i et af de stykker der introducerede minimalismen, Trio for Strings fra 1958.Terry Riley opdagede den ikke-vestlige musik under et ophold i Europa, især den marokkanske musik og gennem La Monte Young den indiske musik.  Han samarbejdede også med Prân Nath til pladen Music from Mills fra 1986.
For Steve Reich var det et kursus med William Austin ved Cornell som introducerede ham for verdensmusikken. Austin lod sine studenter lytte til afrikansk og balinesisk musik, noget temmelig sjældent for perioden. På anbefaling af Gunther Schuller læste Reich bogen Studies in African Music af Arthur Morris Jones, som gjorde et stort indtryk på ham. I 1970 besluttede han sig for at studere percussion i Ghana, hvilket bekræftede hans forudanelse om den rige lyd hos akustiske instrumenter (modsat elektroniske) og hans store interesse for percussion. Værket Drumming fra 1971 er delvis et resultat af hans rejse. Musikerne Russell Hartenberger og Robert Becker fra ensemblet Nexus, faste medlemmer af Reichs instrumentalensemble, har også studeret afrikansk slagtøjsspil. I somrene 1973 og 1974 studerede Reich også den balinesiske gamelan på den amerikanske vestkyst. Reich erklærede 1973 at "... den ikke-vestlige musik er for øjeblikket den væsentligste inspirationskilde til nye ideer for vestlige musikere og komponister."For Philip Glass var det mødet 1965 med Ravi Shankar i Paris som introducerede den indiske musik. Han opdagede princippet at samle små musikalske enheder for at danne større, hvilket skulle få betydning for hans måde at komponere på.. Glass rejse også flere gange til forskellige dele af Indien for at opsøge musik og kultur der.
Jazz spiller en stor rolle for minimalisterne. Alle anerkender påvirkningen og især fra den modale jazz hos John Coltrane, den frie jazz og Ornette Coleman.
Improvisation er central hos Terry Riley som hos La Monte Young. Denne sidste er saxofonist og havde erfaring med jazz som instrumentalist, især fra årene på gymnasium og universitet. I Los Angeles spillede han i big bands og i mindre grupper, især med Eric Dolphy, Don Cherry, Billy Higgins, og så sin fremtid inden for jazz. Jazz er tydelig i hans arbejder, især hans spil på sopraninosaxofon, eller hans interesse i former for improvisation. Riley er pianist og har studeret ragtime med Wally Rose og spillede for at tjene til universitetsstudierne og under sit ophold i Frankrig. Riley er også påvirket af John Coltrane som blandt andre inspirerede ham til at lære at spille sopransaxofon.For Steve Reich har jazz også været en betydelig inspiration. Reich er trommeslager af uddannelse og har spillet i jazzgrupper på gymnasiet og ved Cornell University. Han er især påvirket af John Coltrane, var ofte til hans koncerter og citerer My Favorite Things og Africa/Brass som særlig betydningsfulde. Reichs musik er utænkelig uden jazz, især er det rytmen, fleksibiliteten og jazz'ens melodiske karakter der synes at have øvet den betydeligste indflydelse på ham.Philip Glass var derimod udelukkende uddannet inden for den klassiske musik og så i modsætning til sine kolleger ikke jazz som en af inspirationskilderne, skønt han var fascineret af Ornette Colemans frie jazz og af John Coltrane.
Den minimalistiske bevægelse opstod i 1960'erne med værker af La Monte Young og Terry Riley, som anses for forløbere. Steve Reich og Philip Glass udfoldede deres ideer og foreslog kompositionsprocesser der skulle vise sig meget frugtbare.
Imidlertid udgjorde minimalismen kun en del af disse komponisters værker, og man anser minimalismen, sådan som man generelt definerer den, som sluttende i midten af 1970'erne. Herefter indarbejdede komponisterne nemlig rigere musikalske elementer, melodi og harmoni, sågar kontrapunkt. Tilføjelsen af disse elementer udgør en tydelig udvikling uden at komme i konflikt med deres tidligere arbejde. Man taler derfor ofte om post-minimalisme, især for John Adams vedkommende. Philip Glass siger at for ham sluttede minimalismen i 1974, da han blev involveret i den tids "musikteater".Nogle komponister – som ofte kaldes ofte de "mystiske minimalister", bl.a. Arvo Pärt – trådte frem mod slutningen af 1970'erne og anses ikke at være de amerikanske repetitives direkte arvtagere, men kan snarere siges at høre til under betegnelsen post-minimalisme eller mere generelt post-modernisme.
Man anser sædvanligvis at La Monte Young er initiativtageren til den minimalistiske bevægelse, især med stykket Trio for Strings fra 1958. Young er i perioden inspireret af Webern, og skaber et kvasi-statisk lydunivers med lange udstrakte toner, der kan vare adskillige minutter og med meget lidt udvikling. Dette stykke kom til at tjene Young som udgangspunkt for det fremtidige arbejde med bordun, og er en af oprindelserne til den musikalske bevægelse kaldet dronemusik. Young komponerede imidlertid hele tiden med tolvtoneteknikken, skønt det adskiller sig ved brug af udstrakte toner (tenuto) og favoriserer intervaller baseret på rene treklange og på store septimer. Trio for Strings fremstiller en musik som ikke ligner nogen anden fra perioden; den skaber en meditativ atmosfære "af en anden verden".Det er Terry Riley som introducerer to af minimalismens grundlæggende elementer: tilbagevenden til den tonale musik og gentagelsen af musikalske motiver. I String Quartet fra 1960 nærmer Riley sig tonaliteten, stærkt inspireret af La Monte Young, med brug af toner udstrakt over længere tid. Det er i String Trio fra 1961 at Riley for første gang introducerer en struktur baseret på gentagelse af motiver. Brugen af gentagelse er en del af eksperimenter som Riley leder med magnetbånd i San Francisco Tape Music Center.Men det er især In C fra 1964 som er et vigtigt trin i bestemmelsen af den musikalske minimalisme. Titlen kan ses som særlig provokerende for avantgarden inden for serialismen, fordi den annoncerer en tilbagevenden til den tonale musik – tonen i det simpleste tilfælde: c-dur. In C er skrevet for et hvilket som helst antal musikere og instrumenter. Stykket består af 53 musikalske motiver som hver udføres så mange gange man ønsker ved at følge nogle få anbefalinger. In C betragtes almindeligvis som minimalismens grundlæggende værk og indeholder alle elementer: regelmæssig puls (taktslag), musikalsk tonalitet, korte motiver som gentages og elementer der skaber et helt selvstændigt musikalsk univers. Værket er indspillet af Columbia Records som udsendte det på plade i 1968. Det blev spredt vidt omkring og spillet især af Toru Takemitsu i Japan og Cornelius Cardew i England.
Rileys eksperimenter med magnetiske bånd og In C har haft en grundlæggende indflydelse på Steve Reich. Han deltog i skabelsen af In C som musiker og anerkender at stykket – idet det bringer elementer af afrikansk musik, bidrag fra John Coltrane og gentagelser fra indspilningsbånd sammen – kraftigt har hjulpet ham selv på vej, især med It's Gonna Rain fra 1965. Steve Reich udviklede i dette stykke en teknik kaldet phasing, en slags faseforskydning. Efter først at være anvendt på disse indspilningsbånd, eksperimenterede komponisten derpå med teknikken på akustiske instrumenter, i stykkerne fra 1967 Piano Phase og Violin Phase. Reich fortsatte med at benytte phasing-teknikken til 1971 – og Drumming som betragtes som et overgangsværk. Udtrykket eller betegnelsen phasing music bliver undertiden brugt for at henvise til musik skrevet med denne teknik som af komponistens værker udgør "tidlig minimalisme". Efter denne periode fraveg Reich den enkle eller simple phasing-teknik for at skrive mere ambitiøse værker med hensyn til størrelsen af instrumentationen, varigheden og teknikkerne, i det væsentligste udviklende sin forskning i retning af harmoni og rytmisk puls. Denne såkaldte "modne minimalisme" kulminerede med stykkerne Music for 18 Musicians (1976) eller Music for a Large Ensemble (1978). En tredje kompositionsperiode indledtes med stykker som Tehillim (1981), men især The Desert Music (1984) og Different Trains (1988) som er karakteriseret på samme tid af brug af stemme og tale som et grundlag for at skrive (en slags) "talemelodi", men også en klar filosofisk og spirituel involvering fra komponistens side i hans senere kompositioner.
Efter en periode med "trial and error", afprøvning, i sine stilistiske undersøgelser i slutningen af 1960'erne som er karakteriseret ved den enkle brug af processer med gentagelse/akkumulation (som for Two Pages et Music in Fifths) tog Philip Glass et stort skridt frem med hensyn til klangfarve og harmoni med kompositionen Music with Changing Parts (1970) som markerer begyndelsen på de kompositioner der kan karakteriseres som hans "modne minimalisme". Han fortsatte ad denne vej med udførelsen af sin nye skrivemåde i stykket Twelve Parts (1974). Der skete en ændring i hans karriere i 1973 ved mødet med instruktøren Bob Wilson som bad ham komponere musikken til maraton-operaen Einstein on the Beach (1976).
Dette værk udgør første del af hans berømte lyriske trilogi, kompletteret med Satyagraha (1980) og Akhnaten (1984), hvor de tematiske motiver, der er så karakteristiske for Glass, gradvist kom til syne. Fra midten af 1980'erne orienterede han sig mod at skrive seks kvartetter, ni symfonier og seks koncerter, hvor han varierede temaer og rytmer som nu er hans varemærke: øjeblikkelig identificerbar, men han involverer sig ikke i nye formelle undersøgelser vedrørende den minimalistiske strømning. På den anden side nyder han en vis popularitet hos det store publikum, især inden for popmusikken og filmen som i stor udstrækning gør brug af han værker mere eller mindre i original form, i modsætning til Steve Reich som stod som autoritet og reference inden for den klassiske musik.Mange andre komponister var involveret i udviklingen af den minimalistiske bevægelse i New York i 1960'erne og 1970'erne. Philip Glass betoner især at der var stor vitalitet og variation i ideerne, hvortil især Meredith Monk, Frederic Rzewski, Pauline Oliveros, James Tenney, Charlemagne Palestine, Terry Jennings, Philip Corner, David Behrman, Jon Gibson, Phil Niblock, Rhys Chatham og Ingram Marshall har bidraget. Glass beklager at disse komponister ikke har fået samme opmærksomhed i medierne som han selv eller Steve Reich. Ved siden af dette miljø i New York skete der en udvikling i Europa med værker der var tæt på minimalisme eller direkte inspireret af amerikanerne: Louis Andriessen i Holland, Gavin Bryars og Michael Nyman i Storbritannien, Renaud Gagneux i Frankrig.
Postmodernismen inden for musikken indtager en afvisende holdning over for post-serialismens isolation og hermetisme, idet de postmoderne komponister krævede miksning og sammenblanding af formerne med collageteknikker, ved lån og ved citation. Hvor post-serialismen ville gøre "rent bord med fortiden" (fr. faire « table rase du passé » – tabula rasa) ifølge et udtryk af Pierre Boulez, tog postmodernismen den som en reference. Således anser John Adams at hans musik tager næring af "... ikke blot minimalismen, men af Alban Berg, Stravinsky, rock'n roll, arabisk og jødisk musik etc.". Ved at vende tilbage til melodiske og tonale former, ved et gentagelsens sprog, ved anvendelsen af collage og citation, ved alle disse karakteristika er minimalismen den mest radikale strømning inden for post-modernismen i afvisningen af post-serialismen.Lige fra begyndelsen beskæftigede de minimalistiske komponister sig også med post-minimalismen. Efter Drumming fra 1971 udvidede Reich instrumentationen i sine stykker og ændrede sine rytmiske og harmoniske metoder hen imod større kompleksitet. På samme måde begyndte Philip Glass at komponere for "musikteatret" og operaen fra 1974, med det sigte at fjerne sig fra minimalismen; især anvendelsen af harmoni som i operaen Einstein on the Beach fra 1976 markerer denne udvikling. Post-minimalismen afgrænser sig således fra minimalismen ved at være mindre radikal og eksperimenterende.
Disse komponister betragtes undertiden under ét og bliver sat i forbindelse med den minimalistiske bevægelse på grund af deres brug af visse af denne stils kompositionsprincipper (gentagelse, udstrakte toner, stilhed, en vis enkelhed og en indflydelse af kristen religiøsitet eller en åbent erklæret spiritualitet i deres liv og i deres kompositioner. Alan Hovhaness anses undertiden som en forløber for denne tendens, men det er især esteren Arvo Pärt, polakken Henryk Górecki, og briten John Tavener som man almindeligvis associerer med de "mystiske minimalister". Mere bredt placeres Giya Kancheli og Sofia Goubaïdoulina også undertiden i denne gruppe af minimalister.
Pärts og Góreckis værker er karakteriseret ved brugen af tonalitet, af et musikalsk materiale der er enkelt og ofte bruges på en repetitiv måde og af komposition influeret af Middelalderens komponister og gregoriansk kirkesang. Begge – stærkt præget af den politiske og åndelige repression i deres hjemlande under det kommunistiske regime – begyndte i 1960 at komponere i en neoklassisk stil før de orienterede sig mod serialismen, hvilket fremprovokerede at værkerne blev censurerede af myndighederne. Pärt vendte sig så mod en musik af stilhed og kontemplation ved at komponere Für Alina (1976), Fratres (1977) og Spiegel im Spiegel (1978), værker der er grundlæggende for denne strømning inden for minimalismen, og som lagde grunden for en stil som han kaldte tintinnabulum.
Denne stil er karakteriseret ved simultan brug af to stemmer, den ene ved arpeggio gennem en treklang som han kaldte "tintinnabulum", og hvor den anden stemme svarer med en bas på en diatonisk måde.
Hans arbejde vendte sig derefter mod at skrive næsten udelukkende religiøse musikstykker, oftest koraler, idet han udviklede en "sangens klarhed". Górecki foretog overgangen mellem den serielle musik og den religiøse minimalisme i 1976 især ved at skrive sin tredje symfoni (polsk: Symfonia piesni zalosnych, "Symfoni af klagesange"), som skulle få en ganske stor virkning nogle år senere i Vesteuropa og USA og medføre international opmærksomhed.
Samlingen af værker som man inden for musikken klassificerer som minimalistiske består langt fra af én enkelt stil eller identiske musikalske karakteristika. Skønt en klassifikation altid er reduktionistisk, er man dog i almindelighed enig om at æstetikken hos den minimalistiske musik er baseret på tre karakteristika:
Gentagelse af musikalske fraser, figurer eller celler med eller uden små graduerende variationer
En regulær puls eller taktslagDette omfatter imidlertid værker med meget forskellige profiler og brugen af forskellige musikalske teknikker. På samme måde kan ikke alle værker af komponister der kaldes minimalister betragtes som minimalistiske, især de sidste værker af Steve Reich og Philip Glass, eller de første stykker (ofte ikke musikstykker) af La Monte Young.
Minimalismens pionerer La Monte Young og Terry Riley eksperimenterede med meget varierede kompositionsteknikker. Især La Monte Young skabte meget forskellige værker:  værker inspireret af serialisme og af Webern, stykker der i deres koncept lå nær John Cage, gruppe-improvisationer som var inspireret af indisk musik og af jazz, stykker baseret på formelle studier af ren stemning. Terry Riley er den mest empirisk orienterede, han eksperimenterede med magnetbånd og gjorde meget brug af improvisation.
Mod slutningen af 1950'erne brugte La Monte Young serialismen på en forandret måde for at skabe lange kvasi-statiske perioder, sammensat af lange, understøttede noder (sostenuto). Valget af intervaller gør ligeledes kompositionerne karakteristiske. Fra 1957 og Variations for Alto Flute, Bassoon, Harp and String Trio brugte Young især ren kvart og kvint såvel som stor septim der findes i adskillige kompositioner som for Brass fra 1957 og især Trio for Strings fra 1958 der anses for den væsentligste fra denne del af Youngs minimalistiske periode.Youngs harmoniske sprog er til dels konstrueret af disse intervaller, således at han kunne undgå stor terts som – ifølge ham – ikke udtrykker det han ønsker. Young isolerer fire akkorder som han kalder "Dream Chords" (Drømmeakkorder) der skulle blive udgangspunkt for hans harmoniske sprog. Udeladelsen af stor terts skulle efterfølgende bevirke en teoretisk korrektion gennem hans formelle undersøgelser af ren stemning. Fra 1961 brugte La Monte Young improvisation på sopraninosaxofon med gentagelser af modale sekvenser med stor hastighed, akkompagneret af bordun, hvor indflydelse fra John Coltrane og indisk musik kan spores.En vigtig del af Terry Rileys arbejde drejer sig om magnetbåndene på hvilke han lavede optagelser fra klaver, desuden optagelser af ord, latter, særlige lyde eller radioprogrammer, og han brugte alt dette i loops, dvs. i former af korte gentagne motiver. Han eksperimenterede med flere teknikker at manipulere disse bånd på, idet han benyttede en teknik til at danne ekkoeffekter ved forsinkede gentagelser, ved at ændre tonernes frekvens gennem modificering af båndets hastighed gradvist eller hurtigt; han udtog ved tilfældighed stykker af båndet og satte dem sammen igen idet han håbede at skabe interessante fænomener. Det er i det væsentligste gentagelsen af motiver som er i centrum for Rileys eksperimenter, gentagelse af motiver som han også lader spille af instrumentalisterne, som i In C fra 1964. Rileys tilgang er mere intuitiv og eksperimenterende end struktureret, hvor komponisten for lytteren forsøger at skabe et "abstrakt eksperiment" i hvilket lydene, der i begyndelsen er genkendelige, lidt efter lidt deformeres helt hen til det uidentificerbare.Et andet karakteristisk træk ved Rileys arbejde er den vægt der er lagt på improvisation og jazz. Komponisten bruger undertiden jazzstandarder som i Autumn Leaves og udvikler en særlig stil for improvisation på piano, til dels under indflydelse af ragtime. Størstedelen af hans stykker efter In C er ikke skrevet ned, og er dels improviserede, dels konstruerede af allerede etablerede motiver der gentages efter behag som i Keyboard Study nr. 1 og Keyboard Study nr. 2. Motiverne blev spillet hurtigt, uden pause, for at sikre en flydende strøm af noder uden accent. Riley improviserede ligeledes på sopransaxofon, især i Dorian Reeds og Poppy Nogood and the Phantom Band, i hvilke han brugte gentagelsen af motiver og magnetbånd for at skabe et ekko og komplekse kontrapunktiske effekter ved at blande stemmerne.
I modsætning til Terry Rileys meget intuitive tilgang, definerede Steve Reich og Philip Glass mere rigoristiske procedurer for komposition, hvilket hjalp dem med at strukturere deres værker. Reich ses i almindelighed som den mest begavede og mest rigoristiske i definitionen af sådanne fremgangsmåder.I sit essay fra 1968, La musique comme processus graduel, forklarede Steve Reich sin hensigt: at lytteren skulle høre en musikalsk proces. Forlod han sig på sin idé, at kompositionen skulle være en proces, ville det gå imod John Cage, hvis kompositioner for nogles vedkommende var baseret på tilfældige processer. Reich vil gøre processen ved stykkets konstruktion hørbar. Et andet vigtigt element i forskellen til Cage var afvisningen af ubestemmeligheden, indeterminationen: processerne er hos Reich helt fastlagte, deterministiske, og tilfældighed spiller ikke nogen rolle.
Disse ideer førte til en kompositionsproces, som Reich kaldte "phasing". Denne kompositionsproces, som nærmer sig den klassiske kanonform, stammer fra hans arbejde med adskillige båndoptagere af dårlig kvalitet, som gradvist mistede deres synkronisering. Denne phasing er bygget op af korte musikalske motiver, som gentages efter behag af adskillige stemmer og lidt efter lidt introducerer et gab mellem disse stemmer og skaber derved denne phasing, forskydning. Den fremadskridende phasing mellem stemmerne skaber nye musikalske strukturer og gør rytmer og harmoni henholdsvis mere komplekse eller enklere, og gør det på en virkningsfuld måde muligt at høre den fysiske proces af blanding af stemmerne, således som komponisten har ønsket det. Overlapningen af stemmer ved phasing er undertiden så kompleks, at lytning til stykket kan give anledning til at det opfattes forskelligt af forskellige personer, og desuden også forskelligt fra gang til gang for samme person. Fra Violin Phase fra 1967 begyndte Reich at udnytte hvad han kaldte "psyko-akustiske sidegevinster" (en. "psycho-acoustic by-products") af phasing (eller motiver opstået som resultat af phasing), det vil sige motiver, der dannes spontant ud fra basismotiverne. Han gjorde også situationen mere kompleks ved at introducere motiver på andre særlige måder:  temaer der specifikt spilles af musikerne foruden dem der af og til opstår naturligt, eller melodiske linjer der ikke følger basismotivernes grundlæggende tempo.Philip Glass' værker baserer sig også på en systematisk kompositionsproces, som det er muligt for lytteren at høre. Glass udformede fra 1968 en proces baseret på addition og subtraktion i forhold til basismotiverne, som kunne være opdelelige i to eller flere andre motiver. Partituret angiver motiverne, og derefter additionen og/eller substraktionen. De figurer der er resultatet af denne gruppering af motiver skal gentages et ikke nærmere specificeret antal gange; på samme måde er instrumentation og dynamik ikke specificeret.I modsætning til Young, eller selv Riley, afviser Reich og Glass heftigt enhver fortolkning af deres musik som hypnotisk eller meditativ, og afviser betegnelsen trancemusik som nedsættende. De mener derimod at lytning skal være særdeles vågen og aktiv for at man kan høre detaljerne i værkets processer.
RytmenFor minimalisterne var rytmen af stor betydning. Størstedelen af kompositionerne har en regulær puls, taktslag (eller "beat") og er opbyggert som et væv eller sammenfiltring af rytmer ud fra de grundlæggende rytmiske enheder. Disse rytmiske overvejelser er især fremtrædende hos Steve Reich og er realiseret ved hjælp af en såkaldt phasing-teknik. Drumming fra 1971 markerer kulminationen af den fascination Reich havde for rytmen udtrykt gennem phasing. Hos Philip Glass er arbejdet med rytmen til stede i hans første minimalistiske stykker idet han gør brug af sin additive kompositionsproces, især i stykket 1+1 fra 1968.Rytmen er således det første systematiske analyseelement for minimalisterne, før integrationen af harmoni og melodi.
HarmoniDe første minimalistiske værker var atonale: Trio for Strings (1958) af Young, String Quartet (1960) af Riley, skønt den usædvanligt langsomme udvikling og den sparsomme anvendelse af noder giver en illusion af tonalitet – ved nærmest at fjerne al bevægelse. Selv In C – som i almindelighed anses for det værk der vendte tilbage til tonalitet – er ikke i strikt forstand tonal, men en atonal komposition uden indikation eller brug af fortegn, skønt kompositionen for størstedelen er diatonisk.Den gradvise udeladelse af magnetbånd til fordel for akustiske instrumenter tilgodeså udviklingen af harmoni. Hos Steve Reich etablerer der sig fra Piano Phase en tonal eller modal profil i begyndelsen af værket, men det forbliver tvetydigt. Den diatonik der er resultat af phasing-processen er ikke et valg a priori, men indfinder sig snarere som et resultat af eksperimenterne.
Registre og dynamikFor Young og Riley spiller bassen rollen som bordun, inspireret af indisk musik. Hos Steve Reich er der ingen bas, og tonehøjden ligger sædvanligvis i de midterste registre (Piano Phase har ikke en node under E5, for Phase Patterns er det C5.) Fraværet af bas bevirkede visse tvetydigheder som Reich søgte at bevare, uden dog at kunne definere det præcist. Ligeledes benyttede minimalisterne ikke de "udvidede spilleteknikker" som var til stede i anden samtidig musik.Dynamikken varierer i almindelighed kun lidt eller slet ikke. Lydniveauet er meget højt for eksempel i nogle stykker af La Monte Young, og hos Glass hvor man mærker indflydelse fra rock.
FremførelseEftersom aflytningen af musikken er let at gå til, kan gentagelserne give det forkerte indtryk, at den også er let at spille eller udføre. Reichs phasing-processer kræver stor koncentration fra fremførerens eller instrumentalistens side. På lignende måde beretter Glass at adskillige orkesterledere kom uforberedt til prøver og for sent opdagede vanskelighederne i partituret. Uden komponisten til stede er partiturerne ikke altid lette at forstå for fortolkerne, hvad der kræver opfindsomhed ved manglen på information eller disses klarhed.
Dans, som i sin natur altid har været knyttet til sin tids musikalske frembringelser, har ikke undsluppet indflydelse fra den minimalistiske musik, især hvad angår konceptet og brugen af gentagelse. På en vis måde går grundlaget for indvirkningen fra den minimalistiske musik tilbage til John Cages samarbejde med den amerikanske koreograf Merce Cunningham fra begyndelsen af 1950'erne tidligt i udviklingen af den moderne dans. Gennem ham mødte Cunningham også Morton Feldman som i 1968 for ham komponerede musikken Mélodie sans titre pour Merce Cunningham til hans koreografiske fornyelser.
Endvidere blev der mellem 1960 og 1962 dannet en gruppe af på den ene side danserne Simone Forti, Yvonne Rainer, Trisha Brown og på den anden side komponisterne Terry Riley og La Monte Young omkring Anna Halprin med bemærkelsesværdige opførelser blandt andet i Judson Church i New York. Det var imidlertid Trisha Brown der yderligere udforskede princippet med gentagelse og successiv ophobning af koreografiske bevægelser i denne periode af moderne dans. Meredith Monk, som også er danser, sluttede sig til gruppen hvor hun arbejdede både med de musikalske undersøgelser og de koreografiske nyskabelser i opførelser der var orienteret mod en mere forfinet bevægelse og med en vis spirituel trance.
Efter de første år med minimalisme blev der vævet et tæt forhold mellem dans og denne musikalske bevægelse takket være Lucinda Childs, en af Cunninghams elever som – efter at have tilsluttet sig Anna Halprins gruppe – arbejdede intenst med Philip Glass i de sene 1970'ere med hans opera Einstein on the Beach (1976). Hun skabte derpå to koreografier Dance (1979) og Mad Rush (1981) over kompositioner af samme navn bestilt til New York'er-komponisten. Lucinda Childs arbejde retter sig imod forskellige aspekter af minimalismen gennem et samarbejde der fokuserede på scenedekoration og billeder udført med billedkunstneren Sol LeWitt, en af dem der gik ind for minimalismen inden for billedkunsten. Også Laura Dean arbejdede med Steve Reich mellem 1971 og 1975, især til den første koreografering af Drumming. Dog kan disse koreografier – selv om de udnyttede elementer af gentagelse og af forskydning – ikke kvalificere som fuldgyldigt minimalistiske, musikken er snarere en understøttelse af en forholdsvis traditionel og righoldig koreografi.Den direkte indflydelse fra den minimalistiske musik på den koreografiske proces er knyttet til opdagelsen og udnyttelsen af Steve Reichs arbejder af den belgiske koreograf af "samtidsdans" Anne Teresa De Keersmaeker under hendes studier ved Tisch School of the Arts i New York. Fra 1980 til 1982 skabte hun sit grundlæggende værk Fase, four movements to the music of Steve Reich hvor hun teoretiserede over anvendelsen i dans af phasing-teknikkens vekslen mellem fase og ude-af-fase udviklet af Reich i hans første kompositioner Piano Phase, Violin Phase, Clapping Music og Come Out.
Det tætte forhold mellem De Keersmaeker og Reichs musik blev så fornyet gentagne gange i mange kreationer af den belgiske koreograf igennem de følgende årtier, især i balletten Drumming fra 1998, og i 2001 endnu en Drumming og Rain lavet over Music for 18 Musicians. Steve Reich komponerede i 2002 specielt stykket Dance Patterns til Counter Phrases af De Keersmaekers som til gengæld som hyldest ved åbningsceremonien i 2006 til 70-års-fejringen af Reich lavede et værk specielt tilegnet og med titlen Steve Reich Evening.Desuden har den svenske koreograf Mats Ek en tid været orienteret mod den "mystiske minimalisme" ved i 1995 at skabe Rök ("Røg", senere med titlen Solo för två, "Solo for to") til Sylvie Guillem og broderen Niklas Ek som brugte kompositionerne Für Alina og Spiegel im Spiegel af Arvo Pärt.
De minimalistiske komponister har haft tætte kontakter til billedkunstnerne, særligt dem fra den minimalistiske bevægelse og konceptkunsten. Steve Reich og Philip Glass har haft gode venskabelige forbindelser med Richard Serra, Sol LeWitt, Bruce Nauman, Michael Snow og Nancy Graves. Reich skrev sit essay Music as a Gradual Process (1968) som blev indlemmet i kataloget til en stor udstilling om minimalisme side om side med billedkunstnerne på Whitney Museum i 1969 hvor han gav koncerter med Glass. Også et værk som Pendulum Music af Reich som Serra, Nauman og Snow deltog i, og som blev afviklet mere som performance end som egentlig musik. Steve Reich følte en "fælles holdning" med billedkunstnerne og deres værker, karakteriseret ved temaet "geometri og metaforik", om deres respektive arbejder, men ingen direkte eller gensidig indflydelse. Han erklærede "Vi svømmede bare i den samme suppe" ("we were just swimming in the same soup"). I 1977 deltog en gruppe kunstnere i et salg af deres værker for at afvikle en gæld opstået i forbindelse med Einstein on the Beach af Glass. Endelig har Glass været personlig assistent for Richard Serra i 1969. Der er dog ikke nogen direkte forbindelse mellem hans arbejde som musiker og hans venners billedkunstneriske arbejde.La Monte Young har haft nogle korte forbindelser med Fluxus-bevægelsen under perioden med konceptuelle stykker. Hans værker fra 1959-1961 har været med ved Fluxus-festivaller, og visse af hans stykker, heriblandt  Trio for Strings, blev publiceret af bevægelsen. Young distancerede sig imidlertid fra Fluxus fra 1963. Han rejste derimod ofte med sin kone, billedkunstneren Marian Zazeela, som lavede visuelle installationer, især for The Well-Tuned Piano og Theatre of Eternal Music.
Filmen og mere generelt det audiovisuelle område har ofte siden begyndelsen af 1980'erne lånt fra de minimalistiske komponisters værker som lydunderlag for film, dokumentarer, videokunst, fjernsynsreklamer m.v. Philip Glass og Arvo Pärt er i særdeleshed de to komponister der hyppigst har tilladt benyttelsen af deres værker som lydspor til film, enten specielt komponeret eller efter ønske fra instruktøren.
Hos Philip Glass finder man originalmusik til film: Trilogie des Qatsi af Godfrey Reggio (fra 1982 til 2002), Mishima: A Life in Four Chapters af Paul Schrader (1985) og Kundun af Martin Scorsese (1997).
Han nykomponerede musikken til filmen Dracula fra 1931 og har samarbejdet om en række repriser af musikken til film og dokumentarer af Errol Morris idet han bearbejdede og reorkestrerede tidligere kompositioner. Derudover har Glass også arbejdet med instruktøren Bob Wilson om at skabe ambitiøs underholdning ved at kombinere opera, video og teater, idet han inddrog Einstein on the Beach (1976) og the CIVIL warS (1984), bestilt til åbningsceremonien ved de Olympiske Lege i Los Angeles. Med hensyn til esteren Pärt har han ikke lavet originale kompositioner til film (skønt han tidligt i sin karriere komponerede mange bånd som dog ikke var i minimalistisk stil), men gav tilladelse til brug af sine værker.
Derudover har Steve Reich ved mange lejligheder arbejdet tæt sammen sin kone, videografen Beryl Korot, om i fællesskab at skabe et integreret værk umiddelbart fra kompositionsarbejdets begyndelse ved udnyttelse af videoens mange kanaler til princippet for gentagelse. Fra disse undersøgelser, som begyndte i de tidlige 1990'ere, er der kommet to video-operaer (The Cave i 1993 og Three Tales i 2001) hvis sceniske udførelse (for begges vedkommende) og indspilning (kun for den andens vedkommende) integrerede de tilknyttede videoer.
Udnyttelse af gentagelsen som struktur er også blevet anvendt inden for den populære musik, med udgivelsen i 1967 af The Velvet Underground and Nico, også kaldet "banan-albummet", af gruppen Velvet Underground, produceret af Andy Warhol. Ideerne stammer direkte fra minimalismen; John Cale og Angus Maclise samarbejdede med La Monte Young og Theatre of Eternal Music før deres involvering med Velvet Underground.
En stor del af Philip Glass' arbejde er knyttet til rock'en. Han involverede sig med rock-verdenen på produktionsniveau og har dér fået et godt omdømme. Hans musik har haft indflydelse på adskillige rockgrupper, især tyske: Kraftwerk, Cluster og Neu!. David Bowie og Brian Eno er også influeret af Glass og ligeledes af Steve Reich, og indflydelsen fra minimalismen lader sig tydeligt se i musikgenren ambient som tillægges Brian Eno. Ligeledes Enos album med Robert Fripp, No Pussyfooting (1973) er stærkt influeret af Music with Changing Parts fra 1970 af Glass.Fra 1976 arbejdede Glass sammen med rockklubber fra Manhattan og bevægelsen punk rock og post-punk, især gennem Philip Glass Ensemble. Grupper som Theoretical Girls eller komponister som Rhys Chatham er ligeledes influeret af Glass' eksperimenter med rock. I 1995 komponerede han en orkesterversion af Icct Hedral af Aphex Twin, en betydelig skikkelse inden for den elektroniske musik.
Minimalismen blev født som en eksperimentel bevægelse og udviklede sig uden for den klassiske musiks sædvanlige cirkler. De første koncerter blev overvejende afholdt i kunstgallerier eller museer og arrangeret af komponisterne selv. Det blev pladeindspilninger som muliggjorde en videre spredning af den minimalistiske musik, også i Europa hvor modtagelsen var ganske god. Det var ligeledes i Europa at minimalisterne fik deres første anerkendelse med en bestilling fra den franske stat til Philip Glass, og en pladesucces som ikke blot var begrænset til tilhængere af "samtidsmusik" med indspilningen af Steve Reichs Music for 18 Musicians på det tyske pladeselskab Edition of Contemporary Music
En meget større spredning fandt så sted efter at film og fjernsyn gjorde brug af minimalisternes værker eller med musik der var inspireret af dem.
Minimalisternes første koncerter fandt sted uden for den klassiske musiks sædvanlige cirkler. Komponisterne præsenterede deres værker i kunstgallerier (Park Place Gallery på Lower Manhattan i New York), museer (Solomon R. Guggenheim Museum på Upper East Side), hos enkelte personer (Yoko Onos tagetage, loft) eller på universiteter. Især billedkunstnerne var åbne over for musikken af Philip Glass og Steve Reich, og så et slægtskab med deres egne arbejder.De første koncerter i mere officielle koncertsale for klassisk musik gav anledning til en del skandale. En fremførelse af Steve Reichs Four Organs i Carnegie Hall 1973 måtte tåle protester fra publikums side over værkets hypnotiske karakter; Philip Glass måtte tage imod adskillige æg under fremførelser. Ved en lejlighed på en turné i Europa med Richard Serra reagerede publikum negativt på Glass' værker, især i Amsterdam.Modtagelsen hos kritikerne var blandet. Tom Johnson fra Village Voice og Michael Nyman skrev positivt om de første koncerter, men de er også selv komponister tæt på den minimalistiske bevægelse. Andre journalister var mere kritiske over for Reichs værker, især Donald Henahan fra New York Times. Harold Schonberg fra The Times var forbistret over en koncert af Terry Riley der blandt andet indeholdt A Rainbow in Curved Air og Poppy Nogood and the Phantom Band. Anmeldelserne mærkede sig den hypnotiske virkning der blev opnået ved gentagelse af mønstre tæt på indisk musik, men beskrev resultatet som "monotont og ubehageligt".Modtagelsen blandt musikere var også blandet; La Monte Young blev kritiseret af sine lærere og hans stykker blev i stor udstrækning misforstået.
Terry Riley var blandt de første komponister der så sine værker blive anerkendt efter succesen med In C i 1964. I 1967 bestilte det svenske Kungliga Musikaliska Akademien et værk for orkester og kor, Olson III. I 1969 bestilte Dilexi Foundation et partitur til en video om skulptøren Arlo Actons arbejde, som resulterede i Music with Balls. Han arbejdede også sammen med svensk og dansk fjernsyn.Den amerikanske orkesterchef Michael Tilson Thomas spillede en vigtig rolle i spredningen af den minimalistiske musik. Han organiserede i 1971 og 1973 de første koncerter i vigtige koncertsale (Carnegie Hall i 1973) med Boston Symphony Orchestra. I 1971 foretog Reich og Glass sammen en turné i Europa hvor deres fælles gruppe spillede Four Organs, Pendulum Music, Piano Phase og Phase Patterns af Reich og Music with Changing Parts af Glass. Modtagelsen af koncerterne i Paris og London var opmuntrende, mere blandet i Tyskland.
Det har især været indspilninger som bevirkede øget spredning af komponisternes værker. Come Out fra 1967 af Steve Reich og In C af Terry Riley blev indspillet af Columbia Records på et album som indeholdt omkring tyve samtidige værker. Albummet blev kritiseret i musikpressen og i Time Magazine.   It's Gonna Rain og Violin Phase af Steve Reich blev indspillet i 1969 og The Church of Anthrax af Terry Riley i 1970, ligeledes hos Columbia. I 1971 skabte Philip Glass sit eget pladeselskab Chatham Square Productions, på hvilket han udgav Music with Changing Parts, Music in Fifths og Music in Similar Motion. Der blev også indspillet plader på det franske plademærke Shandar. Det var ligeledes fra Frankrig der skulle komme en virkelig anerkendelse af minimalisterne. I 1974 bestilte Michel Guy, som da var sekretær i det franske kulturministerium , Einstein on the Beach af Philip Glass. Dette værk og dets turné i Europa 1976 blev en succes ligesom en opførelse i New York samme år.
Anerkendelsen fra pladeindspilningerne kom fra Tyskland i 1974 med indspilninger på det prestigefyldte selskab for klassisk musik Deutsche Grammophon af Drumming, Six Pianos og Music for Mallet Instruments, Voices and Organ af Steve Reich. I 1978 var det Music for 18 Musicians som virkelig gjorde Steve Reichs musik internationalt kendt og gav det et stort publikum. Det var det tyske pladeselskab Edition of Contemporary Music (ECM), som især er koncentreret om jazz og improviseret musik, der producerede pladen, hvilket betød at et meget større publikum end blot avantgarden fik mulighed for at opdage den minimalistiske musik. På den anden side gjorde La Monte Youngs afvisning af at beskæftige sig med pladeselskaber eller festivaler hans pladeproduktion sjælden, og hans arbejde blev mindre spredt og kendt.Det var i 1980'erne og 1990'erne at den minimalistiske musik blev kopieret og for alvor spredt gennem fjernsyn og film. Komponisterne af filmmusik og fjernsyn kopierede især gimmicks af Philip Glass. Steve Reich og Meredith Monk blev ligeledes efterlignet.
Der blev rettet en usædvanlig hård kritik mod minimalismen, især fra komponister og musikologer tæt på avantgarden, og ligeledes fra filosoffer. Den amerikanske komponist Elliott Carter gentog flere gange sin stærke afvisning af minimalismen og mere generelt af gentagelsen inden for musikken, som han anså for komponistens død. Han lavede især en analogi med reklamen: uopfordret, påtrængende og gentagende indtil det kedsommelige. Betegnelsen fascistisk har endog udtrykkeligt været anvendt, såvel som sammenligningen af brugen af gentagelse som en metode til hjernevask, brugt i reklamer eller taler af Hitler.En hyppig kritik har det været at anklage den minimalistiske musik for overfladiskhed eller sågar antiintellektualisme. Den er blevet anset for "ikke at føre nogen steder hen", for at fornægte det musikalske sprog og for blot være et lydtapet. Det har især været Philip Glass' musik som kritikken har koncentreret sig om og undertiden kaldt "falsk" eller "regressiv". Udtrykkene "monoton" eller "kedsommelig" er ofte blevet brugt i forbindelse med La Monte Young og Terry Riley. Kritikken var meget delt og er enten "for" eller "imod". I Frankrig var de første reaktioner på John Adams værker ikke gunstige. I 1990 skrev tidsskriftet Télérama i forbindelse med Nixon in China: "... det er til nul i musik. Et typisk amerikansk produkt, som Coca-cola, Disneyland og den nye verdensorden".Kritikken af minimalismen bliver ofte blandet sammen med kritikken af post-minimalismen som Brian Ferneyhough der afviser post-moderniteten og især John Adams. Han kritiserer eller fordømmer den for manglende etik, ved at den musikalske kultur ikke tages i betragtning i minimalismen.For visse musikologer indskriver minimalismen sig imidlertid fint i moderniteten. Ud over visse påvirkninger fra serialismen, især fra Schönberg og Webern på La Monte Young og Terry Riley – som direkte ledte til de første minimalistiske værker såsom Trio for Strings fra 1958 – kan anvendelsen af stramme processer for at skabe musik, som dem skabt af Reich og Glass, ses som en parallel til de begrænsninger der ligger i den ubeskårede serialisme eller tilfældigheds-processerne hos John Cage. Især kan accepten af resultater fra phasing-teknikken (selvom de er deterministiske og processerne delvis undslipper komponistens kontrol), direkte sammenlignes med godkendelsen af de musikalske resultater der fremkommer ved brug af tilfældet hos John Cage.For musikologen Keith Potter er et andet argument til fordel for moderniteten hos minimalisterne den såkaldte "defamiliarisering" – en term indført 1917 af den russiske formalist Victor Shklovsky (1893-1984) – for at betegne det tab eller formindskelse i betydning en strømning kan udsættes for gennem vanen. Ifølge Shklovsky er det kunstens opgave igen at give betydning til de ting vi er blevet for vant til. Potter fremhæver at denne genopdagelse af bekendte elementer allerede havde været udført af Cage og serialismen, men at minimalisterne virkeliggør dette på en anden måde. Snarere end det uforudsigelige efterlader de et meget simpelt musikalsk materiale at studere i dybden ved udstrakt brug af gentagelse. Den første parameter der undersøges er rytmen, en systematisk tilnærmelse ved at frembringe stykker tæt ved det studerede område og give disse første afspilninger en virkelig karakter af eksperimentel musik. Denne udforskning udvides så til andre parametre (tonehøjde, harmoni).
"Minimalisme tvinger tilhørerne til at genfortolke det tilvante, ikke kun gennem deres egne indtryk og sansninger, men også ved de energier der genereres af de samme principper (regelmæssig puls, og fornemmelsen at arbejde hen imod et mål) som har ligget til grund for tilgangen hos den vestlige tonale musik over århundreder."
1958 : Trio for Strings af La Monte Young, det første minimalistiske værk udelukkende med lange, udstrakte toner
1964 : In C af Terry Riley, det første grundlæggende værk inden for den såkaldte repetitive musik
1965 : It's Gonna Rain af Steve Reich, det første værk der bruger phasing-teknikken
1967 : Piano Phase af Steve Reich, det frugtbærende stykke i minimalistisk stil der fremtrådte som sådan
1971 : Drumming af Steve Reich, et værk der undersøgte den minimalistiske stil inden for percussion
1971 : Music in Twelve Parts af Philip Glass, en slags opsummering af arbejdet med minimalismen siden 1967
1976 : Für Alina af Arvo Pärt, skabte stilen tintinnabulum med tilknytning til den minimalistiske musik
1976 : Music for 18 Musicians af Steve Reich, måske det mest resultatrige stykke
1977 : Guitar Trio af Rhys Chatham, kombinerede den minimalistiske musik og punk rock
1978 : Shaker Loops af John Adams; hans første vigtige komposition, endnu influeret af minimalismen
Edward Strickland (juni 2000). Minimalism: Origins. Indiana University Press. ISBN 978-0-253-21388-4.
Edward Strickland (1991). American Composers: Dialogues on Contemporary Music. Indiana University Press. ISBN 0-253-35498-6.
Steve Reich (2002). Writings on Music 1965-2000. Oxford University Press. ISBN 978-0-19-515115-2.
Keith Potter (2000). Four Musical Minimalists: La Monte Young, Terry Riley, Steve Reich, Philip Glass. Cambridge University Press. ISBN 0-521-01501-4.
Michael Nyman (1974). Experimental Music: Cage and beyond. Cambridge University Press. ISBN 0-521-65297-9.
Robert Fink (2005). Repeating Ourselves: American Minimal Music as Cultural Practice. University of California Press. ISBN 978-0-520-24550-1.

Et mitokondrie (af græsk μίτος mitos, ”tråd”, og χονδρίον chondrion, diminutiv af chondros, ”korn”) er inden for cellebiologi betegnelsen for et organel, som findes i de fleste eukaryote celler. Et mitokondrie måler mellem 0,5 og 1,0 mikrometer (μm) i diameter. Mitokondrier kaldes ofte ”cellens kraftværker”, fordi de producerer hovedparten af cellens adenosintrifosfat (ATP), der rummer kemisk energi. Ud over energiproduktion er mitokondrier involveret i en række andre processer såsom cellesignalering, celledeling og apoptose (programmeret celledød), og de medvirker desuden ved overvågningen af cellens cyklus og vækst. Mitokondrier er også knyttet til visse sygdomme – herunder mitokondriesygdomme og hjertedysfunktion – og menes at spille en rolle i aldringsprocessen.
Antallet af mitokondrier i en celle varierer afhængigt af organisme- og vævstype. Nogle celler indeholder kun ét mitokondrie, men de fleste indeholder flere tusinde mitokondrier. Røde blodlegmer indeholder ingen mitokrondrier. Mitokondriet er opdelt i specialiserede funktionelle områder. Disse områder omfatter ydermembranen, det intermembranøse rum, indermembranen, cristae og matrix. Mitokondrielle proteiner varierer alt efter væv og art. Hos mennesket er der blevet identificeret 615 typer af proteiner i hjertets mitokondrier, og i rotters mitokondrier er der blevet fundet 940 proteiner. Mitokondrier har også deres eget genom, som har vist sig at minde om bakteriers genomer.
De første observationer af mitokondrielignende intracellulære strukturer blev offentliggjort i 1840'erne. Richard Altmann identificerede dem som organeller og kaldte dem "bioblaster". I 1898 gav Carl Benda dem navnet 'mitokondrier'. I 1904 opdagede Friedrich Meves mitokondrier i planter (i åkander). Som den første satte B.F. Kingsbury dem i 1912 i forbindelse med cellerespiration, dog kun på baggrund af morfologiske undersøgelser. Philip Siekevitz kaldte dem i 1957 for "cellens kraftværker".
Mitokondrier er omsluttet af en ydre og indre membran, der begge består af et dobbeltlag af fosfolipider og proteiner. De to membraner har forskellige egenskaber. På grund af de to membraner kan mitokondriet opdeles i fem områder:
Mitokondriets ydermembran, der omslutter hele mitokondriet, har et protein/fosfolipid-forhold svarende til en eukaryot celles plasmamembran (cirka 1:1 målt på vægt). I ydermembranen er der indlejret poriner (en type kanalprotein), der tillader molekyler på op til 5000 Dalton at diffundere fra den ene til den anden side af ydermembranen. Store proteiner transporteres gennem membranen af proteinkomplekser kaldt TOM (translocase of the outer membrane): En signalsekvens for enden af proteinets N-terminus mødes med en receptor på komplekset, hvilket igangsætter aktiv transport. Beskadigelse af ydermembranen kan medføre, at proteiner i det intermembranøse rum lækker ud i cytosolen og slår cellen ihjel. Ydermembranen kan fusionere med membranen i det endoplasmatiske reticulum (ER) i en særlig struktur ved navn MAM (mitokondrie-associeret ER-membran). Dette er vigtigt for calciumsignaleringen mellem ER og mitokondrierne og udvekslingen af lipider mellem ER og mitokondrier.
Det intermembranøse rum er mellemrummet mellem yder- og indermembranen. Det kaldes også det perimitokondrielle rum. Fordi den ydre membran er gennemtrængelig for små molekyler, er koncentrationen af små molekyler (f.eks. ioner og kulhydrater) den samme som i cytosolen. Proteiner, der er store molekyler, må dog have en specifik signalsekvens for at blive transporteret gennem ydermembranen, så proteinsammensætningen i det intermembranøse rum er forskellig fra den i cytosolen. Et protein, der findes i det intermembranøse rum, men ikke i cytosolen, er cytokrom C.
Specifikke transportproteiner, der regulerer passagen af nærings- og affaldsstoffer ind og ud af matrix
Mitokondrielle fusions- og fissionsproteinerIndermembranen indeholder mere end 151 forskellige polypeptider og har et meget højt protein/fosfolipid-forhold (mere end 3:1 målt på vægt svarende til 15 fosfolipider pr. protein). Indermembranen rummer cirka 1/5 af den samlede proteinmængde i et mitokondrie. Derudover er indermembranen rig på et usædvanligt fosfolipid: Cardiolipin. Dette fosfolipid blev oprindeligt fundet i hjerter fra tamkvæg i 1942 og er karakteristisk for mitokondriers membraner og bakteriers plasmamembraner. Cardiolipin er et "dobbelt" fosfolipid og indeholder derfor to fosfatgrupper samt fire fedtsyrer, og er med til at gøre indermembranen uigennemtrængelig. I modsætning til ydermembranen er der ikke indlejret poriner i indermembranen, hvilket øger dens uigennemtrængelighed for alle slags molekyler. Stort set alle ioner og molekyler behøver derfor hjælp fra specielle transportproteiner for at passere denne membran. Proteiner transporteres ind i matrix via proteinkomplekset TIM (translocase of the inner membrane) eller via komplekset Oxa1. Desuden er der et membranpotential over indermembranen, som skyldes enzymers udpumpning af hydrogenioner (H+) fra matrix som led i elektrontransportkæden.
Indermembranen danner talrige folder kaldt cristae, som udvider indermembranens overfladeareal, hvilket styrker dens evne til at producere ATP. For et typisk levermitokondrie er arealet af indermembranen omtrent fem gange så stor som ydermembranens areal. Forholdet varierer dog, og i celler med større behov for ATP kan mitokondrierne have flere cristae. Folderne er besat med små runde legemer kendt som F1-partikler eller oxysomer. Disse legemer er små invaginationer af indermembranen med betydning for den kemiosmotiske funktion.Et nyligt studium inden for matematisk modellering peger på, at cristae’ne i filamentøse mitokondrier på grund af deres optiske egenskaber kan påvirke udviklingen og udbredelsen af lys i væv.
Matrixen er mitokondriets inderområde, der er omsluttet af indermembranen. Den indeholder omkring 2/3 af alt protein i et mitokondrie. Matrixen spiller sammen med indermembranens ATP-syntase en central rolle i syntesen af ATP. Matrixen er rig på enzymer (den indeholder flere hundrede forskellige slags) og indeholder desuden mitokondrielle ribosomer, tRNA og kopier af mitokondriets eget DNA-molekyle. Enzymernes hovedopgaver er oxidation af pyruvat og fedtsyrer samt opgaver i forbindelse med citronsyrecyklussen.Som nævnt har mitokondrier deres eget arvemateriale (DNA), og de har også det nødvendige maskineri til syntese af RNA og proteiner (læs også: proteinsyntese). Der er blevet fundet 16.569 basepar i humant mtDNA. Disse koder for 37 gener: 22 for tRNA, 2 for rRNA og 13 for peptider. De 13 mitokondrielle peptider er indbygget i indermembranen. Andre proteiner, hvis opbygning er indkodet i cellekernens DNA, er også indbygget i indermembranen.
Den mitokondrie-associerede ER-membran (MAM) er en struktur, der spiller en væsentlig rolle for cellens fysiologi og homøostase. Med elektronmikroskopi blev det opdaget, at mitokondriets ydermembran kan binde sig til membranen i ER, og dette er blevet bekræftet ved hjælp af fluorescensmikroskopi. Undersøgelser har vist, at afstanden mellem mitokondrierne og ER blot er 10-25 nm ved MAM, og at de to membraner holdes sammen af komplekser af bindingsproteiner.Oprenset MAM fra subcellulær fraktionering har vist sig at være rig på enzymer involveret i udvekslingen af fosfolipider samt kanaler til calciumsignalering. Dette tyder på, at mitokondrier spiller en vigtig rolle i oplagringen af lipider og ved signaltransduktion.
MAM er rig på enzymer involveret i lipid-biosyntesen såsom fosfatidylserin-syntase på ER-siden og fosfatidylserin-decarboxylase på mitokondriesiden. Fordi mitokondrier er dynamiske organeller, der konstant deler sig eller fusionerer med hinanden, har de brug for en vedvarende og velreguleret forsyning af fosfolipider for at holde deres membraner ved lige. Mitokondrier er dog ikke kun opsamlingssted for de fosfolipider, hvis syntese de færdiggør; mitokondrier virker også som mellemstation for færdige og halvfærdige fosfolipider og medvirker desuden ved ceramid- og kolesterolmetabolismen og glykosfingolipid-anabolismen.Denne intracellulære trafik afhænger af MAM, der har vist sig at formidle transporten af halvfærdige lipider imellem organeller. Mens lipider normalt transporteres i vesikler, tillader den korte afstand mellem ER og mitokondriets ydermembran, at de ”springer” fra den ene membran til den anden. Forunderligt nok kræver denne usædvanlige og tilsyneladende besværlige mekanisme ikke energi fra ATP. Mekanismen har tværtimod vist sig at være afhængig af særlige proteinkomplekser kaldt ERMES (ER-mitochondria encounter structure). Det er dog endnu usikkert, om dette kompleks direkte hjælper lipiderne med at springe fra membran til membran eller blot holder membranerne tilstrækkeligt tæt sammen, til at lipiderne kan springe uden at forbruge energi.MAM ser også ud til at fungere som mellemstation mellem ER og Golgiapparatet i den proces, der fører til dannelse og sekretion af very-low-density lipoprotein (VLDL).
MAM hjælper også ER og mitokondrierne med at udveksle calciumioner. Udvekslingen foregår via komplekser af glykoproteinet IP3R, der fungerer som Ca2+-kanal i ER-membranen. På MAM findes også calciumreceptoren VDAC1, der tillader frie calciumioner i cytosolen at trænge ind i mitokondrierne. Mitokondriers evne til at fungere som afløb for Ca2+ skyldes den elektrokemiske gradient, som er opbygget ved oxidativ fosforylering, og som gør transporten af Ca2+ til en exergon (ikke-energikrævende) proces.
Mitokondrier findes i næsten alle eukaryoter. De varierer i antal og placering alt efter celletype. Encellede organismer indeholder ofte ét enkelt mitokondrie. I menneskets leverceller findes der derimod mellem 1000 og 2000 mitokondrier i hver celle, hvor de udgør op til 1/5 af cellens volumen. Mitokondrier findes imellem myofibriller i muskler og omkring sædcellers flagel. De danner ofte et komplekst tredimensionalt netværk med værtscellens cytoskelet. Cytoskelettet bestemmer mitokondriernes form og kan således påvirke deres funktion. Det er sandsynligt, at det intermediære filament vimentin, der findes i cytoskelettet, har betydning for mitokondriernes binding til cytoskelettet.Røde blodlegemer og terminale keratinocytter (i hudens yderste lag) har ikke mitokondrier. Røde blodlegemer danner ATP udelukkende ved glykolyse.
Mitokondriernes hovedfunktion er at producere adenosintrifosfat (ATP), der forsyner cellen med energi. ATP afgiver energi ved omdannelse til adenosindifosfat og uorganisk fosfat (Pi), og denne reaktion kan derfor drive energikrævende (endergone) reaktioner i cellen. Ud over ATP-produktion tjener mitokondrierne en række andre formål. Energien bundet i ATP stammer fortrinsvis fra oxidation (forbrænding) af pyruvat, selvom mitokondrier også kan oxidere lipider.
Mitokondriets indermembran indeholder et stort antal proteiner, der medvirker til produktionen af ATP. Første skridt i dannelsen af ATP er oxidationen af pyruvat, som er blevet dannet af glukose i cellens cytosol. Oxidationen af pyruvat, kendt som cellulær respiration, kræver tilstedeværelse af ilt. Har cellen ikke adgang til ilt, nedbrydes cellens glukose ved anaerob fermentering. Denne proces foregår uafhængigt af mitokondrierne. Produktionen af ATP ved nedbrydning af glukose via aerob respiration er cirka 13 gange så effektiv som ved fermentering. Det er for nylig blevet opdaget, at planters mitokondrier kan producere små mængder ATP uden ilt ved i stedet at bruge nitrit.
Hvert pyruvat-molekyle, som dannes ved glykolyse i cytosolen, transporteres ved aktiv transport gennem mitokondriets indermembran til matrix, hvor det oxideres og bindes til coenzym A under dannelse af CO2, acetyl-coenzym A (acetyl-CoA) og NADH.Acetyl-CoA oxideres videre af enzymer, der hører til citronsyrecyklussen (Krebs’ cyklus). Disse enzymer findes i matrix med undtagelse af succinat-dehydrogenase, som er bundet til indermembranen som en del af respiratorisk kompleks II. I citronsyrecyklussen oxideres (forbrændes) acetyl-CoA via mange mellemled til CO2. Ved denne proces dannes reducerede cofaktorer (tre molekyler NADH og ét molekyle FADH2 for hvert molekyle acetyl-CoA). Disse cofaktorer tjener som elektronkilder for elektrontransportkæden. Ved processen dannes også et molekyle GTP (som let omdannes til ATP).
Energien fra NADH og FADH2 overføres trinvist til ilt (O2) via elektrontransportkæden. NADH og FADH2 dannes i matrix via citronsyrecyklussen, men dannes også i cytoplasmaet ved glykolyse. (NADH dannet i cytoplasma kan som NAD+ (oxideret form) transporteres ind i mitokondriets matrix ved hjælp af malat og en antiporter. Inde i matrix reduceres NAD+ tilbage til NADH). Proteinkomplekser i indermembranen (NADH-dehydrogenase, cytokrom-C-reduktase og cytokrom-C-oxidase) varetager overførslen af elektroner til ilt, og energien, som herved frigøres, bruges til at pumpe hydrogenioner (H+) ud i det intermembranøse rum. Det hænder, at elektroner binder til ilt for tidligt, så der opstår reaktive iltradikaler som f.eks. superoxid (O2-). Dette kan forårsage oxidativ stress i mitokondriet og skade dets funktion, hvilket menes at være årsag til aldringsprocessen.Når koncentrationen af hydrogenioner i det intermembranøse rum øges, opbygges en stærk elektrokemisk gradient over indermembranen. Hydrogenionerne kan vende tilbage til matrix via ATP-syntase-komplekset, hvorved deres energi bruges til at syntetisere ATP ud fra ADP og uorganisk fosfat (Pi). Processen kaldes kemiosmose og blev første gang beskrevet af Peter D. Mitchell, der i 1978 modtog nobelprisen i kemi for sit arbejde. I 1997 blev en del af nobelprisen i kemi givet til Paul D. Boyer og John E. Walker for deres opklaring af ATP-syntases virkemåde (den tredje modtager var danske Jens C. Skou for opdagelsen af natrium-kalium-pumpen).
Under visse forhold kan hydrogenionerne vende tilbage til mitokondriets matrix uden at bidrage til ATP-syntesen. Denne proces kaldes hydrogenion-lækage og skyldes hydrogenionernes faciliterede diffusion ind i matrix. Den potentielle energi, som findes i den elektrokemiske energi, omdannes til varme i stedet for at bindes i ATP. Processen varetages af en H+-kanal kaldt thermogenin eller UCP1. Thermogenin er et protein på 33.000 Da, der blev opdaget i 1973. Thermogenin findes primært i brunt fedtvæv. Brunt fedtvæv findes hos pattedyr og optræder i størst mængde tidligt i livet og hos dyr i dvale. Hos mennesker er mængden af brunt fedtvæv størst ved fødslen, hvorefter mængden svinder ind med alderen.
Mængden af frie calciumioner (Ca2+) i cellen kan regulere en række reaktioner og er vigtig for signaltransduktion i cellen. Mitokondrier kan lagre calciumioner kortvarigt og hjælper således med at opretholde cellens calciumbalance. Deres evne til hurtigt at optage calcium til senere frigivelse gør dem til gode ”cytosoliske buffere” for calcium. Det endoplasmatiske reticulum (ER) er det væsentligste calciumdepot i cellen, og der hersker et betydeligt samspil mellem mitokondrier og ER med hensyn til lagring af calcium. Calciumionerne transporteres passivt gennem mitokondriernes indermembran til matrix af en calcium-uniporter. Transporten drives hovedsageligt af mitokondriernes membranpotential, der skyldes mængden af elektroner på indersiden og hydrogenioner (H+) på ydersiden af indermembranen. Transport af calcium-ioner ud af mitokondrierne kan foregå via en natrium-calcium-antiporter eller via ”calcium-induceret calciumfrigivelse”. Frigivelse af calciumioner kan ændre cellens membranpotential drastisk. Dette kan aktivere en række sekundære budbringerproteiner, som kan igangsætte processer som frigivelse af neurotransmitter i nerveceller eller hormoner i kirtelceller.
SteroidsynteseVisse mitokondrielle funktioner udføres kun i specifikke celletyper. Eksempelvis indeholder mitokondrierne i leverceller enzymer, der gør dem i stand til at afgifte ammoniak, der dannes som affaldsprodukt ved forbrænding af proteiner. En mutation i et af generne, der regulerer en af disse funktioner, kan resultere i mitokondriesygdomme.
Mitokondriers indflydelse på celledeling er blevet undersøgt ved hjælp af HeLa-celler (livmoderhalskræftceller). Tumorceller kræver en rigelig forsyning af adenosintrifosfat (ATP) for at syntetisere bioaktive molekyler som lipider, proteiner og nukleotider, der er nødvendige for hurtig celledeling. Hovedparten af ATP’en i tumorceller dannes ved oxidativ fosforylering. Forstyrrelse af denne mekanisme har vist sig at standse cellen i dens cyklus, hvilket tyder på, at mitokondrier spiller en rolle ved celledeling. Mitokondriel ATP er også vital for regulering af cellevolumen, koncentration af opløste stoffer samt cellestruktur. ATP-niveauet varierer afhængigt af fase i cellecyklussen, så tilsyneladende er der en sammenhæng mellem ATP-mængden og cellens evne til at genindtræde i cyklussen. Selvom de specifikke mekanismer endnu ikke er kendte, tyder studier på, at kontrolpunkter imellem faser i cellecyklussen kontrollerer mængden af tilgængelig energi, før cyklussen får lov at fortsætte.
Mitokondrier har meget til fælles med prokaryoter. Af den grund menes de at nedstamme fra endosymbiotiske prokaryoter.
Et mitokondrie indeholder DNA, der er organiseret som kopier af det samme cirkulære kromosom. Dette mitokondrielle kromosom rummer gener for bl.a. de redox-enzymer, der indgår i respirationskæden. Det mitokondrielle genom koder for rRNA og 22 tRNA-molekyler, som er nødvendige for translation af mRNA til protein. Den cirkulære DNA-struktur findes også hos prokaryoter; desuden minder mitokondriets genetiske kode, der afviger en anelse fra den universelle genetiske kode, om proteobakteriernes genom. Disse forhold underbygger, at forløberen for mitokondriet, det såkaldte protomitokondrie, tilhørte proteobakteriernes række. Mere præcist menes protomitokondriet at have været nært beslægtet med rickettsierne (en gruppe prokaryote parasitter). Det præcise slægtskab mellem mitokondriets forløber og alfa-proteobakterierne samt spørgsmålet om, hvorvidt mitokondriet opstod samtidig med eller senere end cellekernen, står dog fortsat hen i det uvisse.Et nyligt studium foretaget af forskere ved University of Hawai’i at Mānoa og Oregon State University tyder på, at SAR11-bakterierne (Pelagibacteraceae), der forekommer i meget stort antal i havet, og mitokondrierne i de fleste eukaryote celler har en fælles ”stamfar”.Ribosomerne, som det mitokondrielle DNA koder for, minder om bakterielle ribosomer med hensyn til størrelse og struktur. De ligner det bakterielle 70S-ribosom og ikke de cytoplasmatiske 80S-ribosomer, som dannes af nukleolus i cellekernen.
Det endosymbiotiske forhold mellem mitokondrier og deres værtsceller blev populariseret af Lynn Margulis. Ifølge den såkaldte endosymbiontteori udviklede mitokondrierne sig fra bakterier, der på en eller anden måde overlevede at blive endocyteret af en anden celle og siden blev en del af dennes cytoplasma. Bakteriernes evne til at udføre respiration i værtscellerne, der tidligere havde fået al deres energi fra glykolyse og fermentering, gav disse værtsceller en betydelig evolutionær fordel. På samme måde fik værtsceller i symbiose med bakterier, der var i stand til at udføre fotosyntese, en fordel. Denne symbiose udvidede det område, som værtscellerne kunne leve i, ganske betydeligt. Det symbiotiske forhold opstod sandsynligvis for mellem 1,7 og 2 milliarder år siden.
Nogle få grupper af encellede eukaryoter har ikke mitokondrier: mikrosporidierne, metamonader og archamoebae. Disse grupper fremgår som de mest primitive eukaryoter, når de vises på fylogenetiske træer lavet ved hjælp af rRNA-information, hvilket kunne tyde på, at de opstod før mitokondrierne. Dette er dog ikke rigtigt: De er i virkeligheden afledte grupper af mitokondrier og rummer gener og organeller fra mitokondrier (f.eks. mitosomer og hydrogenosomer).
Mitokondrier har selvstændige arveanlæg (DNA), og det skyldes formentlig, at de har været selvstændige, bakterieagtige organismer engang. Mitokondrie-DNA'et bliver kun videreført af moren. Farens mitokondrie-DNA går så at sige til grunde, når han selv dør. Heraf taler nogen om den mitokondrielle Eva.
Menneskets mitokondrielle genom består af et cirkulært DNA-molekyle med 16.569 basepar. Det mitokondrielle genom koder for 37 gener: 13 for subunits i de respiratoriske komplekser I, III, IV og V, 22 for mitokondriel tRNA (for de 20 almindelige aminosyrer samt en ekstra for hver af de to aminosyrer leucin og serin) samt 2 for rRNA. Hvert mitokondrie kan indeholde 2-10 kopier af sit DNA.Ligesom for prokaryoter er der en stor andel af kodende DNA og ingen gentagelsessekvenser. Mitokondrielle gener transskriberes til multigene transskripter, som kløves og polyadenyleres for at blive til modne transskripter. Mitokondrielt DNA koder kun for ca. 5 % af de proteiner, der er nødvendige for mitokondriets funktion; det er generne i cellekernen, der koder for de fleste, og disse proteiner må transporteres ind i mitokondriet. Det præcise antal gener indkodet i henholdsvis cellekernen og det mitokondrielle DNA varierer med arten. Det mitokondrielle genom er generelt cirkulært, men undtagelser er kendt. Generelt mangler mtDNA introns, hvilket er tilfældet for det humane mitokondrielle genom; der er dog blevet fundet introns i visse eukaryoters mtDNA, f.eks. hos gær og protister, herunder Dictyostelium discoideum.Hos dyr består det mitokondrielle genom af ét enkelt cirkulært kromosom, der er omtrent 16.000 basepar langt og indeholder 37 gener. Genernes placering kan variere. Den cirkulære struktur ses dog ikke hos menneskelusen (Pediculus humanus). I stedet er deres mitokondrielle genom fordelt på 18 små cirkulære kromosomer, der hver er 3-4 tusind basepar lange og har mellem 1 og 3 gener. Dette mønster ses også hos andre sugende lus, men ikke hos bidende lus. Det har vist sig, at der mellem de små kromosomer kan ske rekombination.
Mitokondriers genetiske kode afviger en anelse fra den universelle genetiske kode. Dette blev forudsagt allerede i 1973, men først bevist i 1979, da forskere, der undersøgte generne i menneskets mitokondrier, slog fast, at generne benyttede sig af en alternativ kode. Siden er der blevet opdaget forskellige varianter af denne alternative mitokondrielle kode. Hos mitokondrier er de tre codons AUA, AUC og AUU tilladte start-codons.
Nogle af disse forskelle skyldes RNA-redigering (ændring af RNA-sekvensen ved f.eks. tilføjelse eller konvertering af nukleosider), som er almindeligt for mitokondrier. Tidligere troede man, at CGG i højerestående planter kodede for tryptofan i stedet for arginin; det blev dog opdaget, at codonet i den editerede RNA-sekvens var UGG, der svarer til den universelle genetiske kode for tryptofan. Bemærkelsesværdigt er det, at den mitokondrielle genetiske kode hos leddyr har undergået en parallel evolution inden for samme række, således at nogle organismer translaterer AGG til aminosyren lysin.Mitokondrielle genomer har langt færre gener end de bakterier, som mitokondrier menes at nedstamme fra. Nogle er helt gået tabt, og mange er blevet overført til cellekernen, eksempelvis dem, der koder for underenhederne i respiratorisk proteinkompleks II. Nogle få organismer, f.eks. Cryptosporidium, har mitokondrier, der fuldstændig mangler DNA, muligvis fordi alle deres gener er gået tabt eller er blevet overført. Hos Cryptosporidium har mitokondrierne et anderledes ATP-syntese-apparat, der gør parasitten resistent over for almindelige mitokondrie-inhibitorer såsom cyanid, azid og atovaquon.
Mitokondrier deler sig ved binær fission, der minder om bakteriers formering; i modsætning til bakterier er mitokondrier dog også i stand til at fusionere med andre mitokondrier. Reguleringen af mitokondriers deling varierer fra eukaryot til eukaryot. Hos mange encellede eukaryoter er mitokondriernes vækst knyttet til cellecyklussen. Et mitokondrie kan eksempelvis dele sig synkront med cellekernen. Delings- og adskillelsesprocessen må kontrolleres nøje, således at hver dattercelle får mindst ét mitokondrie. Hos andre eukaryoter (f.eks. pattedyr) deler mitokondrierne sig hovedsageligt som respons på værtscellens energibehov og i mindre grad som led i cellecyklussen. Når en celles energibehov er stort, vil mitokondrierne vokse og dele sig. Når energibehovet derimod er lille, nedbrydes eller inaktiveres mitokondrierne. Hos flercellede eukaryoter fordeles mitokondrierne tilsyneladende tilfældigt i de to datterceller, når en celle deler sig (i modsætning til hos encellede eukaryoter). Undersøgelse af mitokondriers dynamik, det vil sige forholdet mellem mitokondriers fusion og fission, har vist, at funktionelle og strukturelle ændringer i mitokondriers morfologi spiller en vigtig rolle ved mange sygdomme.Et individs mitokondrielle gener nedarves ikke på samme måde som generne i cellekernen. Typisk nedarves mitokondrierne kun fra den ene af forældrene. Når en menneskelig ægcelle bliver befrugtet af en sædcelle, bidrager æggets og sædens cellekerner ligeligt til zygotens DNA. Derimod stammer mitokondrierne og dermed også det mitokondrielle DNA fra ægcellen alene. Sædcellens mitokondrier trænger ind i ægcellen, men bidrager ikke med genetisk information til embryoet. Tværtimod mærkes de paternelle mitokondrier med signalstoffet ubiquitin, der gør, at de senere nedbrydes i embryoet. Ægcellen indeholder relativt få mitokondrier, men det er udelukkende disse, som overlever og deler sig for at forsyne organismens celler med mitokondrier. Af den grund nedarves mitokondrier næsten udelukkende maternelt (fra moren). Dette fænomen ses hos de fleste organismer, heriblandt samtlige dyrearter. Hos nogle arter kan mitokondrierne dog nedarves paternelt (fra faren). Dette er normalt hos visse nåle- og takstræer. Det menes at ske ganske sjældent hos mennesker. Ifølge en nylig teori forbliver mitokondrier, der forkorter mænds levetid, i systemet, fordi mitokondrier kun nedarves fra moren. Mitokondrier, der forkorter kvinders levetid, vil derimod sjældnere nå at blive videreført til næste generation, således at disse mitokondrier ”vælges fra” ved naturlig selektion. Af den grund menes kvinder og dyr af hunkøn at leve længere end individer af det modsatte køn. Forfatterne bag teorien hævder, at dette er en delvis forklaring.Det forhold, at mitokondrier nedarves fra den ene af forældrene, nedsætter sandsynligheden for genetisk rekombination mellem forskellige linjer af mitokondrier, selvom et enkelt mitokondrie kan indeholde 2-10 kopier af sit DNA. Derfor menes mitokondrier at dele sig ved binær fission. Visse studier tyder dog på, at der kan ske rekombination i mtDNA. Enzymerne, der er nødvendige for rekombination, findes i pattedyrsceller. Desuden er der tegn på, at mitokondrier hos dyr kan undergå rekombination. For mennesker er dataene mere usikre, men der er indirekte beviser for, at rekombination forekommer. Hvis der ikke forekommer rekombination, udgør hele mtDNA-sekvensen et enkelt haplotype, som gør det nyttigt i studiet af en populations evolutionære historie.
Fordi der stort set ikke dannes nye genkombinationer i mitokondriets DNA, er mtDNA et nyttigt værktøj i populationsgenetik og evolutionsbiologi. Idet al mtDNA nedarves som en enkelt enhed (haplotype), kan videreførelsen af mtDNA fra individ til individ illustreres som et genetisk træ. Et sådant træ kan bruges til at udlede en befolknings evolutionære historie. Det klassiske eksempel er udforskningen af menneskets udvikling, og man taler om den mitokondrielle Eva, der tænkes at være ophav til alle nulevende menneskers mtDNA. Ved at undersøge og sammenligne mutationer i mtDNA fra fossiler (en metode kendt som det molekylære ur) er det muligt at finde ud af, hvornår den mitokondrielle Eva levede, og hvornår mennesket således blev en selvstændig art. Et andet eksempel er sekventeringen af mtDNA fra knogler af neandertalere. Den relativt store forskel på mtDNA-sekvensen hos neandertalere og moderne mennesker tolkes som et bevis på, at der ikke er sket krydsninger mellem neandertalere og den moderne menneskerace.Mitokondrielt DNA fortæller dog kun om kvindernes udvikling inden for en befolkning og derfor ikke nødvendigvis om hele befolkningens udvikling. Der kan delvist kompenseres for dette ved at undersøge paternelle gensekvenser, f.eks. Y-kromosomets ikke-rekombinerende region. Ikke desto mindre må der inddrages cellekerne-DNA i undersøgelserne for at tegne et mere præcist billede af en befolknings udviklingshistorie.
På grund af mitokondriernes vigtige rolle i cellestofskiftet udgør skader på mitokondrier og deraf følgende funktionsfejl en væsentlig årsag til en række menneskelige sygdomme. Mitokondriesygdomme viser sig ofte som neurologiske forstyrrelser, men kan også føre til myopati, diabetes, multipel endokrinopati samt en række andre systemfejl. Sygdomme forårsaget af mutationer i det mitokondrielle DNA inkluderer Kearns-Sayre-syndrom, MELAS-syndrom og Lebers arvelige opticusneuropati. I hovedparten af tilfældene overføres sygdommen af en kvinde til hendes børn, idet zygoten får sine mitokondrier og dermed sit mtDNA fra ægcellen. Sygdomme som Kearns-Sayre-syndrom, Pearsons syndrom og progressiv ekstern ophthalmoplegi menes at skyldes vidtgående ændringer i mtDNA’et, mens nogle af de andre, såsom MELAS-syndrom, Lebers arvelige opticusneuropati og MERRF (myoclonic epilepsy with ragged red fibers), skyldes punktmutationer i mtDNA.Ved andre sygdomme fører defekter i cellekernens gener til funktionsfejl hos mitokondriernes proteiner. Dette er tilfældet for Friedreichs ataksi, arvelig spastisk paraplegi samt Wilsons sygdom. Disse sygdomme nedarves dominant ligesom de fleste andre genetiske sygdomme. Mutationer i de af cellekernens gener, der koder for de af mitokondriets enzymer, der foretager oxidativ fosforylering, kan føre til underskud af coenzym Q10 og Barths syndrom. Hvis et individ er prædisponeret for en mitokondriel sygdom, kan miljømæssige faktorer have en udløsende virkning. Eksempelvis menes der at være en forbindelse mellem udsættelse for pesticider og senere udbrud af Parkinsons sygdom.Andre sygdomme med relation til funktionsfejl i mitokondrierne omfatter skizofreni, bipolar affektiv sindslidelse, demens, Alzheimers sygdom, Parkinsons sygdom, epilepsi, hjerte-kar-sygdom, retinitis pigmentosa og diabetes mellitus. Den fælles årsag til disse sygdomme menes at være celleskade som følge af oxidativ stress.
Mitokondrie-medieret oxidativ stress spiller en rolle ved kardiomyopati hos patienter med type-2 diabetes. Øget fedtsyretilførsel til hjertet får fedtsyreoptagelsen i kardiomyocytterne til at stige, hvilket medfører en øget oxidation af fedtsyrer i disse celler. Processen øger mængden af reduktionsækvivalenter (NADH og FADH2) til elektrontransportkæden i mitokondrierne, hvilket kan øge mængden af reaktive iltradikaler, idet flere elektroner ”springer over” elektrontransportkæden og binder sig til ilt. Iltradikalerne øger indstrømningen af hydrogenioner (H+) til matrix via adenin-nukleotid-translokatoren (ANT), således at færre hydrogenioner passerer ATP-syntase-komplekset og bidrager til ATP-syntesen (man siger, at mitokondriet ”frakobles”). Frakoblingen fører til øget iltforbrug i mitokondriet, hvilket øger oxidationen af fedtsyrer. På denne måde starter en selvforstærkende proces, der frakobler mitokondriet yderligere. Selvom iltforbruget stiger, følger ATP-syntesen ikke med, fordi mange af hydrogenionerne som nævnt diffunderer ind i matrix uden at bidrage med energi til ATP-syntesen. Den mindskede ATP-mængde fører til energiunderskud, der svækker muskelsammentrækningen. Problemet forværres af, at det sarkoplasmatiske reticulum får sværere ved at frigive calciumioner (Ca2+), og at mitokondrierne får sværere ved at optage Ca2+, hvilket mindsker mængden af Ca2+ i cytosolen ved sammentrækning. Den mindskede Ca2+-mængde svækker sammentrækningen yderligere; samtidig sænker den aktiviteten af dehydrogenase og dermed også ATP-syntesen.
Som nævnt kan de energirige elektroner fra NADH og FADH2 reagere med ilt og danne reaktive iltradikaler, som udsætter mitokondrierne for oxidativ stress. Den oxidative stress mentes at føre til hyppige mutationer i det mitokondrielle DNA (mtDNA). Sammenhængen mellem oxidativ stress og mutationer i mtDNA blev udtænkt allerede i 1956. Den oxidative stress mentes at starte en kædereaktion, idet mutationerne på mtDNA kunne føre til ændret enzymaktivitet og dermed yderligere oxidativ stress. På baggrund af beregninger på antallet af mutationer observeret i mitokondrielt DNA skønnes det dog nu, at der kun sker én mutation i mitokondrielt DNA hvert 7884. år (10-7 til 10-9 pr. base pr. år regnet fra den tidligste stamfar til mennesker og aber), hvilket stemmer overens med skøn over mutationsgraden i autosomalt DNA (10-8 pr. base pr. generation).Mitokondrier kan undergå forskellige ændringer i forbindelse med aldringsprocessen. Væv fra ældre patienter viser nedsat aktivitet hos enzymerne i respirationskæden. Muteret mtDNA ses dog kun i ca. 0,2 % af meget gamle celler. Sletning af dele af det mitokondrielle genom menes at føre til øget oxidativ stress og hjernecelledød, som kan give Parkinsons sygdom. Debatten går dog på, om mitokondrielle ændringer er årsag til aldringsprocessen eller blot en følge heraf. Et forsøg på mus viste, at flere mutationer i mtDNA førte til forkortet levetid, men ikke en øget mængde iltradikaler. Normale mus ser dog ikke ud til at akkumulere mutationer i deres mtDNA med alderen, hvilket sår tvivl om sammenhængen mellem mutationer i mtDNA og den ”naturlige” aldringsproces.
 Denne artikel gengiver public domain-materiale fra NCBI-dokumentet "Science Primer". (engelsk)
3D-strukturer af proteiner fra mitokondriets indermembran fra University of Michigan (engelsk)
3D-strukturer af proteiner i mitokondriets ydermembran fra University of Michigan (engelsk)
Mitokondrie rekonstrueret ved elektrontomografi fra San Diego State University (engelsk)
Videoklip af mitokondrie fra rottelever med kryo-elektron-tomografi (engelsk)GA-ikon.
Moler (udtales ['mo’le’r]) er en form for diatomit, som i den geologiske epoke Eocæn blev aflejret i op til 60 m tykkelse i et afgrænset område i den vestlige del af Limfjorden og under dele af Nordsøen. Moleret betegnes stratigrafisk som Fur Formationen, som svarer til Ølst Formationen i det øvrige Danmark. Moler er mest kendt fra blotninger på Fur og Mors, hvor det fremstår som en lys, i tør tilstand næsten hvid fast jordart domineret af diatomé-skaller og med et stort antal vulkanske askelag samt hærdnede kalkrige konkretioner, såkaldt cementsten, som er rige på meget velbevarede fossiler. De fleste danekræ stammer fra moleret.Moler består af ca. to trediedele diatomé-skaller og ca en trediedel lerpartikler, mest af mineralet montmorillonit. 67,8% SiO2  6,7% Al2O3 5,5% Fe2O3. De mange askelag er nummererede fra -39 til +140, og Fur Formationen er delt i to led, nederst Knudeklint Led (negative serie af askelag) og øverst Silstrup Led (positive serie). Diatomiten, som er så let og porøs, at den i tør tilstand kan flyde på vand, er siden begyndelsen af 1900-tallet på Fur og Mors blevet indvundet og brugt til fremstilling af varmeisolerende molersten og væskeabsorberende granulat, bl.a. kattegrus.
Ved overgangen mellem epokerne Palæocæn og Eocæn var det danske område del af et indhav, som dækkede det meste af den nuværende Nordsø og med forbindelse til Nordatlanten gennem et sund mellem Skotland og Norge. Klimaet var varmt, måske i en grad, så der en overgang herskede subtropiske forhold ved Nordpolen, og grunden hertil var sandsynligvis den pladetektoniske åbning af Atlanterhavet, mellem Grønland på den ene side og Norge og de britiske øer på den anden. I takt med disse landområder begyndte at glide fra hinanden, dannedes der i havet mellem dem ny havbund ved oceanbundsspredning, hvilket begyndte for 55,8 mio år siden, et tidspunkt som markerer begyndelsen på Eocæn-epoken. Store mængder smeltet kappemateriale blev ført op mod jordoverfladen, hvor det størknede til ny oceanbund, mens metanholdige havbundssedimentmenter blev opvarmet så metanen blev frigivet til atmosfæren. Andre steder kom kappematerialet op gennem vulkaner, som sendte både aske og kuldioxid op i atmosfæren. Dette fremkaldte en kraftig drivhuseffekt, som var årsagen til det varme klima. Mængden af frigivne drivhusgasser er anslået til 1500-2000 gigatons (mia tons). I Tidlig Eocæn varierede den årlige middeltemperatur formentlig mellem 15° og 21° C, mens årsnedbøren er anslået til at have været 1.200–1.400 mm (til sammenligning er de nugældende værdier for Danmark ca 8° C og 750 mm).Amerikansk forskning antyder at isen i en periode på 1 million år smeltede værk fra nordpolen, hvor der i denne tid fandtes et hav fyldt med andemadslignende vandbregner. Fra molerets bund for 55,8 millioner år siden til toppen for cirka 53 millioner år siden dækker aflejringen over et lokalt klima der først virkede nærmest tropisk, for siden at blive subtropisk og ende som tempereret. Dette tolket af fossilerne. Fossilerne beskriver samtidigt hvorledes molerhavet først var et afsnøret indhav, der siden fik kontakt til det åbne hav.[kilde mangler]
I det varme hav var der havstrømme som førte næringsrigt bundvand op til overfladen, hvilket lokalt fremkaldte en voldsom opblomstring af diatomé-alger, som aflejredes som moler. Den danske molerforekomst er den eneste i Nordeuropa, og de lokale forhold må derfor have været usædvanligt gunstige for diatoméerne. Det varme drivhusklima gjorde, at der ikke var ilt ved havbunden, så døde dyr og planter som er sunket til bunds er bevaret i et enestående detaljeret omfang.Moler er kalkfri, men i visse horisonter kan man finde linse- eller bolleformede konkretioner af såkaldt cementsten, hvor den porøse molers porerum er blevet udfyldt med udfældninger af calcit stammende fra kalkskallede organismer. Cementstenen er dannet i ringe dybde under havbunden kort tid efter moleret blev aflejret, og her kan man finde meget velbevarede fossiler, som ikke er blevet fladtrykt af efterfølgende kompaktion af lagene.
Både moleret tilhørende Fur Formationen og det omkringliggende plastiske ler fra Ølst Formationen indeholder askelag fra vulkanudbruddene, og i alt er der registreret 187 askelag, som pga den iltfrie havbund ikke er forstyrrede og derfor kan følges over lange afstande og fungerer som stratigrafiske marker-horisonter. I den såkaldt negative serie, med numrene -39 til -1, er askelagene tynde og spredtliggene og med sur sammensætning, mens de i den positive serie, med numrene +1 til +140, er væsentligt tykkere og tættereliggende, hvilket er tegn på en øget vulkansk aktivitet. Askelagene i den øvre serie er næsten alle af basaltisk sammensætning, hvilket viser at vulkanerne nu har ligget til havs, ude i det nydannede ocean. Det tykke askelag -17 er dateret til 55,39 mio år. Det tykkeste askelag er +19, som er dateret til 54,1 mio år, [kilde mangler] og det stammer fra et af verdenshistoriens voldsomste vulkanudbrud, hvor anslået 1.200 km3 aske er blevet slynget ud og har dækket 3 % af Jordens overflade med 5 mm aske. Den samlede mængde aske fra alle askelagene er anslået til mellem 6.000 og 21.000 km3, og lagene er fundet så langt borte som i havet sydvest for Irland og i Østrig.Da askelagene bliver tykkere mod nord, må vinden have ført asken ned fra vulkaner nord for Danmark. Afstanden mellem askelagene indikerer hvor tit vulkanerne har været i udbrud og tykkelsen af askelagene indikerer styrken af vulkanudbruddet og/eller afstanden til vulkanerne. [kilde mangler]Man mente oprindeligt ikke, askelagene var aske, men sorte fordi de indeholdt kul, og under Napoleonskrigene satte man i 1809 svenske krigsfanger til at grave efter kul på Furs nordkyst, dog uden resultat. I Forchhammers beskrivelse af Danmarks geologi fra 1835 omtalte han askelagene som kulholdigt sand, og det var ikke før end 1883 at et par belgiske geologer fandt frem til, der faktisk var tale om askelag. Først 20 år senere fik danske geologer kendskab til de belgiske undersøgelser, men endnu 15 år senere havde man fået kortlagt 179 askelags udbredelse over store dele af Danmark.
Frem til engang i Kvartærtiden lå molerslagene i 50-100 m dybde under havniveau, men istidernes gletsjere har, i stil med forholdene ved Møns Klint, presset lagene op og foldet dem, så de nu danner kernen i mange bakkelandskaber i den vestlige del af Limfjorden, hvor de kan beses i kystklinter, fx Hanklit på Mors, Knudeklint på Fur, foruden molergrave på de to øer.
Moleret har et stort og meget varieret indhold af yderst velbevarede fossiler. Noget af det unikke ved molerets fossiler er at de repræsenterer både landlevende og havlevende former. De er derfor også en meget pålidelig kilde til rekonstruktion af palæontologi. Moleret er desuden det jordlag i Danmark hvor der er fundet flest Danekræ, som kan ses udstillet på på Molermuseet, Fur Museum og på Geologisk Museum. Samlingerne på museet Fur Museum viser dyr der afspejler en fauna der over disse millioner år afspejler ændringer i både klima og levevilkår. Udenfor Molermuseet på Nordmors og Fur Museum på Fur er det i nedlagte råstofgrave stadig muligt at finde fossile fisk, insekter og planter fra dengang Danmark lå i den subtropiske zone.
Af speciel international interesse er de mange fuglefossiler, der ofte er meget velbevarede. På stort set alle andre lokaliteter i verden er fossilerne presset flade af kompaktion gennem tiden. Den tidligste tertiære fauna med over 30 arter, nogle næsten bevaret i 3D og endda med fjer. De fleste er de tidligst kendte inden for deres orden. Alle har været landlevende fugle. Blandt de fundne fugle er Lithornis vulturinus (en stenfugl) og "Morsoravis sedilis" (en mågefugl), en træsejler, Eocypselus vincenti, en skrigefugl (i familie med ellekrage, biæder, isfugl), endvidere fund af turako eller trogon (tropiske skov- og savannefugle), formodede vadefugle, ibisser og skestorke.
Skildpadder og slanger: Stor læderskildpadde (Eosphargis breineri), næsten komplet, desuden havskildpadde (Tasbacka), ferskvandsskildpadde og havslange (palaeophis).
Stor fauna af benfisk, marine, sandsynligvis de tidligste egentlige dybhavsfisk, en ‘hval-fisk’; tidligste medlemmer af mange nulevende arter bevaret i form af hele skeletter. Enkelt sjældne og store eksemplarer er blevet fundet (2 ‘knogletunger’, og 1 tarpon. Der er fundet over 60 arter hvoraf "guldlaks" er helt dominerende. Flere af fiskene lever i dag lever på flere hundrede meter vand, og havdybden var antagelig 500 m. Der er fundet 7-8 forskellige hajer, den største, Striatolamia striata, forekommer mest talrigt. Fiskefaunaen har været rig og omfatter blandt andre lakstobis, makrel, pindsvinefisk, sild, smelt, smørfisk, torsk, ål, trompetfisk, malle.
Stor fauna fra land, over 200 arter, mange de ældste i deres familie; mange med farveaftegninger på vinger og meget velbevarede øjne.  Blandt insekterne er repræsenteret arter af stankelben, myg, fluer, tæger, cikader, bladlus, vårfluer, dagsommerfugle, møl, vandkalve, græshopper, bier, hvepse, myrer, guldsmede, vandnymfer og stankelben.
Insekterne formodes at være blevet transporteret fra det sydlige og sydvestlige Skandinavien enten ved selv at have fløjet, ved transport med vinden eller måske fastsiddende på planterester. Eftersom hovedparten af insektfundene kun er fragmenter, hvor forrådnelsesprocessen har skilt vinger og ben fra kroppen formodes, at døde insekter har flydt rundt på havoverfladen i et stykke tid, inden de er sunket til bunds, hvilket indikere, at også havstrømme har virket som transportårsag. Da man stedvis har fundet et stort antal små ugle- eller møllignende sommerfugle (Amphiesmenoptera), formodes disse at være døde under træk i store sværme ud over havet. Insektfaunaen tyder på et subtropisk klima.
De eneste fossile rejer fra Danmark, rurer og tanglus.Der er fundet fem arter af muslinger (Bivalvia) og syv arter af havsnegle (Gastropoda). Blandt disse er en vingesnegl og en konksnegl, der ofte findes i større antal sammen.
Af pighuder (Asteroidea, Ophiuroidea) kendes fire arter, en slangestjerne og søstjerner. Af havsvampe (Porifera) er fundet to arter. Nogle af disse arter formodes at have levet nedgravet i havbunden.
Nogle medlemmer af den Arcto-Tertiary flora; Store silificerede træstammer (op til 9 meter) af rødtræ. Kviste, blade samt nødder og kerner fra mange forskellige arter. I forbindelse med træstammer er der fundet muslinger og langhalse samt spor efter boremuslinger,  foruden rester af den jordbund som træerne har groet i.Blandt fundne planter kan nævnes en vandbregne, silvania, blade af gingko (tempeltræ) og af et laurbærlignende træ, Macclintockia kanei samt bambus. Af andre arter kan nævnes eg, løn, platan, hassel samt fund af kogler fra nåletræer.
Stor diversitet af encellede marine alger med skal af kisel (opal), ca. 130 forskellige arter.
Moler indvindes på Fur og Mors af virksomhederne Skamol og Damolin, og det anvendes bl.a. til:
Andersen,S. og Sjørring,S.: Det nordlige Jylland – Geologisk set, Geografforlaget, 1992, ISBN 87-7702-055-3 / GeologiskSet
Bøggild, O.B. (1918): Den vulkanske Aske i Moleret samt en Oversigt over Danmarks ældre Tertiærbjergarter. Danmarks Geologiske Undersøgelse, II Række 33, 159 pp + plancher
Claus Heilmann-Clausen og Finn Surlyk (2006): Koralrev og lerhav. Kap. 10 i: Gunnar Larsen (red.): Naturen i Danmark. Geologien. Gyldendal (afsnit s. 198-210: Det tidligste Eocæn: vulkanisme og hedebølge)
Stig A. Schack Pedersen (2008): Palaeogene diatomite deposits in Denmark: geological investigations and applied aspects. Geological Survey of Denmark and Greenland Bulletin 15, side 21–24
Pedersen, G. K., Pedersen, S. A. S., Bonde, N., Heilmann-Clausen, C., Larsen, L. M., Lindow, B., Madsen, H., Pedersen, A. K., Rust, J., Schultz, B. P., Storey, M. og Willumsen, P. S. (2012): Molerområdets geologi – sedimenter, fossiler, askelag og glacialtektonik. Geologisk Tidsskrift 2011, side 41–135
Stig A.S. Pedersen og Gunver K. Pedersen (2012): Molerets historie. Geoviden, Geologi og Geografi, 2012, nr. 3, 20 sider, ISSN 1604-8172
Weitze,H.J. (1986):Thy, Mors og Fur – vejrbidt og furet, Geografforlaget, 1986, ISBN 87-87601-79-6

Monty Hall-problemet er en opgave, som handler om sandsynlighed, og som er løst baseret på det amerikanske tv-program Let's Make a Deal. Problemet har fået navn efter programmets vært, Monty Hall.
En vidt kendt udgave af Monty Hall-problemet optrådte i et brev til Marilyn vos Savants Spørg Marilyn-klumme i magasinet Parade:
Antag, at du medvirker i et tv-program, og du får givet muligheden for at vælge mellem tre døre: Bag en af dørene er der en bil; bag de to andre en ged. Du vælger en dør, lad os sige nr. 1, og spilstyreren, som ved, hvad der er bag dørene, åbner en anden dør, lad os sige nr. 3, bag hvilken der befinder sig en ged. Han spørger dig nu: "Vil du hellere vælge dør nr. 2?" Er det nu en fordel af vælge om?
Problemet kaldes til tider også for Monty Hall-paradokset, da det på sin vis er et paradoks, fordi løsningen er kontraintuitiv. Da problemet og dets løsning blev givet af Marilyn vos Savant, skrev omkring 10.000 læsere ind, deriblandt flere hundrede matematikprofessorer, for at fortælle hende, at hun tog fejl. En del af kontroversen omhandlede, at problemets betingelser i Parade-klummen ikke klart specificerede spilstyrerens opførsel, hvorfor det teknisk set var tvetydigt. På trods af dette forekommer det ofte, at folk har svært ved at tro på det korrekte svar, også hvor der er givet utvetydige problembetingelser, forklaringer, simulationer og formelle matematiske beviser.
Den ovenfor gengivne udgave af problemet undlader et kritisk aspekt af spilstyrerens opførsel, hvilket gør problemet tvetydigt fra et matematisk synspunkt. I en mere præcis fremstilling af problemet er spilstyreren tvunget til altid at åbne en dør, som afslører en ged og altid tvunget til at tilbyde spilleren at vælge om: 
En helt igennem ærlig spilstyrer har placeret en bil bag en af tre døre. Bag de to andre døre er der en ged. Du har ingen forudgående viden der tillader dig at skelne mellem hvilken af de tre døre bilen ligger gemt bag. "Først vælger du en dør", siger han. "Derefter vil jeg åbne en af de to andre døre, bag hvilken der gemmer sig en ged. Efter jeg har vist dig geden, så får du lov til at foretage dit endelig valg; om du vil holde på den dør du startede med, eller om du vil vælge om og tage den sidste dør. Du vinder, hvad end der er bag døren." Du begynder ved at vælge dør nummer 1. Spilstyreren afslører, at der bag dør nummer 3 gemmer sig en ged. Øges spillerens sandsynlighed for at vinde en bil ved at skifte om til dør nummer 2?
I den oprindelig hensigt med problemet ligger den antagelse, at den specifikke dør, som spilstyreren åbner, ikke bibringer nogen information om spillerens første valg er rigtigt eller forkert. Den simpleste måde at gøre dette eksplicit er at tilføje en betingelse, således at spilstyreren skal åbne en af de to tilbageværende døre tilfældigt, hvis spilleren oprindeligt har valgt bilen. Kort kan problemet summeres op i følgende betingelser:
Spilleren er præsenteret for tre døre (1, 2, 3), bag en af dørene er en bil – bag de andre er en ged.
Spilstyreren åbner en af de to andre døre, der indeholder en ged. Har spilleren allerede valgt den dør, som skjuler bilen, vælger han en tilfældig dør.
Spilstyreren giver spilleren chancen for at vælge om.Der er nu to lukkede døre tilbage, en af dem indeholder bilen. Er det fornuftigt at vælge den anden dør?
Så snart spilstyreren har åbnet en dør, må bilen befinde sig bag en af de to tilbageværende døre. Spilleren har ingen mulighed for at vide, hvilken af de to døre der gemmer på bilen, hvilket leder mange til at tro, at der er den samme sandsynlighed for, at præmien ligger gemt bag hver af de to døre, og at det derfor ikke har nogen betydning at vælge om. Omend denne antagelse om den samme sandsynlighed er intuitivt fristende, så er den faktisk forkert. Spillerens chance for vinde bilen fordobles ved at vælge om, når spilstyreren tilbyder det.
Sandsynligheden for at man vælger døren med bilen ved det første valg er 1/3, hvilket også vil være chancen for at vinde bilen, hvis man holder fast på sit første valg. På den anden side er sandsynligheden for at vælge en dør, som skjuler en ged 2/3, og en spiller, som oprindeligt har valgt en ged, vinder bilen ved at vælge om. Men spilstyreren ved, hvad der er bag dørene, og i begge tilfælde skal spilstyreren åbne en dør, som gemmer på en ged. I to tredjedele af tilfældene, hvor spilleren først havde valgt en dør med en ged bagved, skal spilstyreren nødvendigvis udrydde den dør, som skjuler den anden ged, og lader på den måde døren med bilen være tilbage.
Mere formelt er der tre mulige udfald, svarende til spillerens oprindelige valg, hver med sandsynlighed 1/3, når spilleren bliver spurgt om at vælge om:
Spilleren valgte oprindeligt døren som skjulte bilen. Spilstyreren har åbnet døren til en af de to geder.
Spilleren valgte oprindeligt døren som skjulte ged A. Spilstyreren har åbnet døren til den anden ged.
Spilleren valgte oprindeligt døren som skjulte ged B. Spilstyreren har åbnet døren til den anden ged.I udfald to og tre vinder spilleren bilen ved at vælge den anden dør. Kun i udfald et er det ufordelagtigt at skifte dør, efter spilstyreren har åbnet en dør. 
Med andre ord: I to ud af tre tilfælde kan det betale sig at skifte dør, og i et ud af tre tilfælde kan det ikke betale sig. Ens chance for at vinde fordobles altså ved at vælge om, når spilstyreren tilbyder det. 
Løsningen ville være anderledes, hvis spilstyreren ikke vidste, hvad der var gemt bag de forskellige døre, eller hvis spilstyreren havde muligheden for ikke at tilbyde spilleren at vælge om. Nogle fremstillinger af problemet, herunder det i Parade Magazine, udelukker ikke eksplicit disse muligheder. Hvis eksempelvis spilstyreren kun tilbød muligheden for at vælge om, hvis spilleren oprindeligt valgte bilen, så ville sandsynligheden for at vinde ved at vælge om være 0%. I problemet, som er givet af Mueser og Granberg, er det, fordi spilstyreren skal afsløre en ged og skal tilbyde spilleren at vælge om, at spilleren har 2/3 sandsynlighed for at vinde ved at vælge om.
Den mest udtalte indvending mod løsningen er, at fortiden kan ignoreres, når man skal vurdere sandsynligheden – at det er irrelevant hvilken dør spilleren oprindeligt vælger, og spilstyreren åbner. Hvis spilstyreren åbnede en af de to tilbageværende døre tilfældigt og derved kom til at afsløre en ged, ville der faktisk være en 50/50 chance for gevinst blandt de to andre døre. I problemet, som det oprindeligt er fremstillet, har spillerens valg derimod indflydelse på spilstyrerens mulige valg. 
Denne forskel kan demonstreres ved forskellen på det problem, som er opstillet af Mueser og Granberg, og problemet i vos Savants klumme fra november 2006. I denne udgave glemmer Monty Hall, hvilken dør bilen er bag. Han åbner en af dørene tilfældigt og er lettet over at finde en ged. På spørgsmålet, om man bør vælge om, svarede vos Savant korrekt: "Hvis spilstyreren er uvidende, så gør det ingen forskel om man vælger om eller fastholder sit første valg. Hvis spilstyreren ved det, så skift".I denne udgave af problemet har spilleren altså samme sandsynlighed for at vinde ved at vælge om eller ikke. Der er seks muligheder for, hvad der kan ske, hver med sandsynlighed 1/6:
I de to første tilfælde ovenfor afslører spilstyreren bilen. Hvad der sker i disse tilfælde er uvist – måske vinder eller taber deltageren per automatik. I problemet, som det er fremstillet her, har spilstyreren derimod afsløret, at døren, han åbnede, skjulte en ged, så kun fire af de seks tilfælde er mulige, og der er den samme sandsynlighed for hver af dem. I to af de fire tilfælde resulterer omvalg i gevinst, og i de to andre resulterer det i en ged. At fastholde sit oprindelige valg medføre de samme odds: et tab i to tilfælde og en gevinst i to tilfælde.
Spillerens sandsynlighed for at vinde ved at vælge om øges til 2/3 i problemet. hvor 'spilstyreren ved hvad der er bag dørene', fordi han i de to tilfælde ovenfor, hvor værten afslørede bilen, er tvunget til at afsløre den tilbageværende ged i stedet. I tabellen nedenfor er spilstyreren valg fra tabellen ovenfor fremhævet. Fordi han ikke kan afsløre bilen, så er hans opførsel ændret i to tilfælde:
Denne ændring i spilstyrerens opførsel medfører, at det bliver dobbelt så sandsynligt, at bilen er gemt bag den tredje dør, og dette er årsagen til, at der er gevinst i dobbelt så mange tilfælde ved at vælge om i det oprindelige problem.
En årsag til, at Monty Hall-problemet er så kontraintuitivt, kan være at spilstyreren forventes at være vildledende. Hvis spilstyreren kun åbner en dør, når spilleren har valgt korrekt, så bør spilleren naturligvis aldrig vælge om, efter at spilstyreren har åbnet en dør. 
Andre mulige årsager til misforståelsen er, at problemet fremstilles, som om spilstyreren overrasker spilleren ved at åbne døren og tilbyde ham muligheden for at vælge om. Dette kan give det indtryk, at spilstyreren prøver at forvirre spilleren, som har valgt bilen og betyder, at spilleren ikke kender reglerne i forvejen. Hvis spilleren ikke kendte reglerne, ville det ikke ændre på sandsynligheden i det specifikke tilfælde, men det ville betyde at spilleren ikke definitivt kunne træffe det optimale valg. Denne forvirring er fjernet i den utvetydige fremstilling af problemet, hvor spilstyreren eksplicit forklarer reglerne til deltageren i forvejen. 
En tredje årsag til misforståelsen kunne stamme fra hvordan problemet er fremstillet. Hvis en af antagelserne (antagelsen at spilstyreren ved, bag hvilken dør bilen er gemt bag, og antagelsen at spilstyreren aktivt forsøger at modarbejde spilleren) undlades fra formuleringen af problemet, så er der den samme sandsynlighed for at få gevinst ved at vælge om eller at fastholde det første valg.
Det kan være nemmere at indse løsningen ved at overveje det samme problem med 100 døre i stedet for tre. I dette tilfælde er der 99 døre med geder bagved og en dør med en præmie. Spilleren vælger en dør. Spilstyreren åbner derefter 98 af de andre døre og afslører 98 geder – forestil dig spilstyreren starte med at åbne den første dør og fortsætter ned langs de 100 døre, mens han åbner dem en efter en, på nær den spilleren har valgt og en anden dør. Spilstyreren tilbyder nu spilleren muligheden for at vælge den eneste anden uåbnede dør. I gennemsnit vil der i 99 ud af 100 tilfælde være en gevinst bag den anden dør, idet spilleren i 99 ud af 100 tilfælde har valgt en dør med en ged bag. En rationel spiller bør skifte dør. 
En sammenligning hermed viser, at spillet med 3 døre giver et misledende indtryk, fordi spilleren altid bliver præsenteret for sandsynligheder på 1/3. Der er 1/3 sandsynlighed for at vinde, spilstyreren afslører 1/3 af mystikken og spilleren tilbydes at vælge om til den anden 1/3-mulighed. Alle muligheder virker lige – men det er de ikke. Dette er en essentiel del af kontraintuitiviteten af det oprindelige problem.
Selv hvis kun én af de 100 døre åbnes, så vil det være en fordel for spilleren at vælge om. Den 99/100-chance for, at bilen ikke er bag den dør, som spilleren har valgt, bliver fordelt ligeligt over de 98 resterende døre, efter at spilstyreren har afsløret en ged. Hver af disse 98 døre, dvs. alle andre døre end den, spilleren har valgt og den, som spilstyreren har afsløret indholdet af, har en 99/9800 sandsynlighed for at gemme på bilen, så ved at vælge om øges spillerens chance for at vinde marginalt – fra en 0,0100 (1/100) chance til lidt over 0,0101 (99/9800). Dette er en forbedring på en faktor 99/98, eller lidt mere end 1 % bedre odds.
Den samme algoritme kan bruges til et vilkårligt antal døre, N. Algoritmen er "Vælg en dør, eliminer et antal (0 < x < N-1) af de resterende døre og overvej, om man skal skifte eller ej." Denne algoritme kan bruges for N =3 eller N =100. Højere værdier af N demonstrerer det samme matematiske princip på en mere åbenlys måde.
Sandsynligheden at bilen er bag den tilbageværende dør kan beregnes ved brug af Venn-diagrammer. F.eks. efter at have valgt dør 1 så har spilleren 1/3 sandsynlighed for at have valgt den dør som gemmer på bilen, hvilket efterlader 2/3 sandsynlighed for at den er bag de to andre døre, som vist nedenfor. Bemærk at der er 100 % sandsynlighed for at finde en ged bag mindst én af de to uåbnede døre da der kun er en bil. 
Spilstyreren bliver nu nødt til at åbne dør 3. Eftersom spilstyreren ved hvilken dør der gemmer hvad og altid skal åbne en dør som gemmer på en ged, har åbningen af dør 3 intet ændret i forhold til sandsynligheden for at man oprindeligt har valgt døren med bilen. Sandsynligheden er derfor stadig 1/3. Bilen er ikke bag dør 3, så hele 2/3 af sandsynligheden af de to uåbnede døre ligger nu kun på dør 2, som vist nedenfor. En anden måde at sige dette på er at hvis der er en bil bag enten dør 2 eller dør 3, så har spilstyreren med åbningen af dør 3 afsløret at bilen må være bag dør 2.
I de to første tilfælde, hvor spilleren har valgt en ged, vil det at vælge om medføre en bil. I det tredje og fjerde tilfælde, da spilleren har valgt bilen først, vil et omvalg medføre en ged.
Den samlede sandsynlighed for at vinde ved at vælge om er lig summen af de to første tilfælde, 1/3 + 1/3 =2/3. Ligeledes, er sandsynligheden for at vinde ved at fastholde det oprindelige valg 1/6 + 1/6 =1/3.
I stedet for at blot en dør bliver åbnet og det vises at denne dør ikke indeholder bilen, så er en ækvivalent handling at lægge de to døre sammen til en siden spiller ikke kan, og ikke vil, vælge den åbnede dør. Spilleren har derfor valget enten at fastholde sit oprindelige valg med en 1/3 sandsynlighed for at vinde eller at vælge summen af indholdet i de to andre døre med 2/3 sandsynlighed for at vinde bilen. I dette tilfælde har spillets betingelser en betydning – at vælge om er ækvivalent med at tage indholdet af summen af de to ikke-valgte døre, fordi det kræves af spilstyreren at åbne en dør som gemmer på en ged. 
I dette tilfælde må man altså ignorere døren åbnet af spilstyreren. Spilleren vælger faktisk mellem sit oprindelige valg og de to andre – spilstyrerens døråbning er blot til forvirring. Der er kun en bil, og den flytter sig ikke. Spillerens oprindelige valg deler de mulige steder bilen kan gemme sig mellem den valgte dør med 1/3 sandsynlighed og de to andre med 2/3 sandsynlighed. Det vides allerede at bag en af de to ikke-valgte døre gemmer der sig en ged. At spilstyreren afslører en ged bag en af de to døre giver derfor ingen information om den dør der oprindeligt blev valgt; det ændre ikke ved de 2/3 sandsynlighed for at bilen ligger gemt bag en af de to ikke-valgte døre. 
En analyse af problemet ved at anvende formalismen af bayesiansk sandsynlighed, gør det den rolle betingelserne bag problemet spiller mere eksplicit. I bayesianske termer er sandsynligheder forbundet til sætninger, og udtrykker en grad af tro i sætningernes sandhedsværdi, betinget af den baggrundsinformation der er kendt. I tilfældet med Monty Hall-problemet er baggrundsinformationen spillets regler og sætningerne er:
   : Spilstyreren åbner dør j efter spilleren har valgt dør i, for i og j = 1, 2 eller 3.F.eks. 
   betegner sætningen spilstyreren åbner dør 2 efter spilleren har valgt dør 1. Ved 
   betegner vi baggrundsinformationen. Antagelser er formelt opført som følgende:
For det første, bilen kan være gemt bag hvilken af dørene og a priori er der lige stor sandsynlighed for at den er gemt bag hver af dørene. I denne sammenhæng menes der med a priori betingelserne før spillet er sat i gang eller før vi har set geden. Dermed er prior sandsynligheden for en sætning 
   .For det andet, spilstyreren skal altid åbne en dør som ikke gemmer på en bil, hvor hans valg er mellem de to døre spilleren ikke har valgt. Hvis sådanne to døre foreligger, så er der lige stor sandsynlighed blandt dem. Denne regel afgør den betinget sandsynlighed af sætningen 
   i forhold til hvor bilen befinder sig, dvs. betinget i forhold til sætningen 
Problemet kan nu løses ved at pointgive hver strategi med dens tilhørende posterior sandsynlighed for at vinde, dvs. sandsynligheden i forhold til spilstyreren åbning af en af dørene. Uden tab af generalitet kan vi antage, evt. ved om-nummerering, at spilleren vælger dør 1 og at spilstyreren derefter åbner dør 3 som gemmer på en ged. Med andre ord, spilstyreren gør sætning 
Posterior sandsynligheden for at vinde ved ikke at vælge om, betinget med spillets regler og 
    {\displaystyle P(C_{1}|H_{13},\,I)={\frac {P(H_{13}|C_{1},\,I)\,P(C_{1}|I)}{P(H_{13}|I)}}}
    {\displaystyle P(H_{13}|C_{1},\,I)\,P(C_{1}|I)={\frac {1}{2}}\times {\frac {1}{3}}={\frac {1}{6}}}
   .Normaliseringskonstanten i nævneren kan udregnes ved at udvide den ved brug af definitionen af marginal sandsynlighed og betinget sandsynlighed:
    {\displaystyle {\begin{array}{lcl}P(H_{13}|I)&{}=&P(H_{13},\,C_{1}|I)+P(H_{13},\,C_{2}|I)+P(H_{13},\,C_{3}|I)\\&{}=&P(H_{13}|C_{1},\,I)\,P(C_{1}|I)\,+\\&&P(H_{13}|C_{2},\,I)\,P(C_{2}|I)\,+\\&&P(H_{13}|C_{3},\,I)\,P(C_{3}|I)\\&{}=&{\displaystyle {\frac {1}{2}}\times {\frac {1}{3}}+1\times {\frac {1}{3}}+0\times {\frac {1}{3}}}\ =\ {\displaystyle {\frac {1}{2}}\ .}\end{array}}}
    {\displaystyle P(C_{1}|H_{13},\,I)={\frac {1}{6}}\,{\bigg /}\,{\frac {1}{2}}={\frac {1}{3}}}
   .Bemærk at dette er den samme sandsynlighed som prior sandsynligheden for at bilen er bag den oprindelig valgte dør, hvilket betyder at spilstyrerens handling ikke har givet nogen information med hensyn til dette udfald. 
    {\displaystyle 1=P(C_{1}|H_{13},\,I)+P(C_{2}|H_{13},\,I)+P(C_{3}|H_{13},\,I)}
   .Siden spilstyreren åbnede dør 3, er bilen ikke bag denne og derfor er det sidste led nul. Dette kan vises ved at anvende Bayes' sætning og de foregående resultater:
    {\displaystyle {\begin{aligned}P(C_{3}|H_{13},\,I)&={\frac {P(H_{13}|C_{3},\,I)\,P(C_{3}|I)}{P(H_{13}|I)}}\\&=\left(0\times {\frac {1}{3}}\right){\bigg /}\,{\frac {1}{2}}=0\ .\end{aligned}}}
En simpel måde at demonstrere at vælge om-strategien faktisk giver gevinst to gange ud af tre i gennemsnit er at simulere spillet med et sæt spillekort. Tre kort fra et almindeligt sæt kort bruges til at repræsentere de tre døre; et kort bruges til at repræsentere døren som gemmer på bilen, f.eks. spar es, og to andre mere almindelige kort bruges til repræsentere døre med geder, f.eks. to røde kort af lav værdi; ruder 2 og hjerter 2. 
Simulationen, som følger den efterfølgende procedure, kan gentages flere gange for at simulere flere omgange af spillet. Et kort tildeles til spilleren tilfældigt, for at repræsentere at spilleren har valgt denne dør i starten af spillet. Ved at se de to tilbageværende kort, hvoraf mindst et må være en rød to'er, kasserer spilstyreren en rød to'er. Hvis spilstyrerens tilbageværende kort er spar es, så markeres det at denne runde ville spilleren have vundet hvis der blev skiftet dør. Holder spilstyreren derimod en rød to'er, så regristreres runden som en gevinst hvis spilleren havde fastholdt sit oprindelige valg.
Ved store tals lov, vil dette eksperiment approksimere sandsynligheden for at vinde, og ved at gentage eksperimentet nok gange vil man ikke blot kunne bekræfte at spilleren rent faktisk vinder to ud af tre gange ved at vælge om, men også vise hvorfor. To ud af tre gange, efter et kort er blevet tildelt spilleren, vil spar es fortsat være i spilstyrerens besiddelse. På dette tidspunkt i eksperimentet er det allerede bestemt hvorvidt det kan betale sig at vælge om eller ej i denne runde.
Hvis dette lille eksperiment ikke er tilfredsstillende, så kan simulationen udføres ved at bruge et helt sæt spillekort, ved at tildele spilleren et kort og beholde de 51 andre. I denne variant er spar es hos spilstyreren 51 ud af 52 gange, og vedbliver med at være hos denne lige godt hvormange gange ikke-spar es kort fjernes.
I andre variationer af Monty Hall-problemet er spilstyrerens opførsel ikke fuldstændig utvetydig. F.eks. i den version som blev trykt i Parade i 1990 blev det ikke specificeret at spilstyreren altid åbner en anden dør eller at han altid tilbyder spilleren at vælge om eller aldrig åbner døren som gemmer på bilen. Når disse aspekter af spillet ikke er klargjort har spilleren ikke nok information til at slutte sig til at det at vælge om fører til gevinst to ud af tre gange. Nedenstående tabel viser mulige opførselsmønstre hos spilstyreren og den konsekvens det har på succesen af at vælge om. I størstedelen af opførselsmønstrene sikre strategien med at vælge om lige så gode, hvis ikke bedre, odds af gevinst som det at fastholde sit oprindelige valg. Derfor er det, når det ikke er klart hvorledes spilstyrerens skal opføre sig, stadig mest fordelagtigt at skifte dør. 
I denne udgave af spillet haves to spillere som hver har lov til at vælge deres egen dør. Spilstyreren eliminerer en spiller som har valgt en dør som gemmer på en ged; hvis en af spillere har valgt døren med bilen, så elimineres den anden spiller, ellers er det tilfældigt hvilken af de to spillere der elimineres. Spilstyreren åbner den eliminerede spillers dør og tilbyder nu den tilbageværende spiller en chance for at vælge den endnu ikke-valgte dør. Bør den tilbageværende spiller skifte dør? 
Svaret er nej. At vælge om i dette spil giver gevinst hvis og kun hvis begge spillere oprindeligt valgte døre som gemte på geder; sandsynligheden for dette er kun 1/3. Ved at holde fast på det første valg så vinder den tilbageværende spiller bilen i to tredjedele af tilfældende. Så dem der fastholder deres valg vil vinde det dobbelte af dem som skifter dør.
Spiller 1 vælger døren med bilen. Spilstyreren må nødvendigvis eliminerer spiller 2. At vælge om medfører tab.
Spiller 2 vælger døren med bilen. Spilstyreren må nødvendigvis eliminerer spiller 1. At vælge om medfører tab.
Ingen af spillerne har valgt døren med bilen. Spilstyreren eliminerer en af spillerne tilfældigt. At vælge om medfører gevinst.Spiller 1 er den tilbageværende spiller i det første tilfælde og halvdelen af gangene i det tredje tilfælde. At vælge om giver tab i dobbelt så mange tilfælde som det giver gevinst: Der er 1/3 sandsynlighed for at være den tilbageværende spiller og at vælge om medfører tab i forhold til 1/6 sandsynlighed for at være den tilbageværende spiller og at vælge om giver gevinst. Ligegyldigt hvilken spiller der er tilbage, så har denne spiller 2/3 sandsynlighed for at vinde ved at fastholde sit førstevalg. 
Spillet med to spillere, fra den tilbageværende spillers synsvinkel, ligner spillet med en deltager: Spilleren vælger en dør, en ged afsløres bag en anden dør og spilleren har nu muligheden for at vælge den sidste dør. Imidlertidig, den signifikante forskel er at i dette tilfælde elimineres en spiller. Det at overleve eliminationen forbedre den tilbageværendes spillers sandsynlighed for at have valgt bilen fra 1/3 til 2/3. En anden måde at se på dette er, at sandsynligheden for at den tilbageværende spiller ikke har valgt bilen oprindeligt er en sum af sandsynligheder: Det er sandsynligheden for ikke at vælge bilen oprindeligt og sandsynligheden for ikke at være den eliminerede spiller: (2/3)x(1/2) =1/3. Det eneste manglende udfald for den tilbageværende spiller er at han har valgt bilen i sit første valg og siden de to mulige udfald må have en samlet sandsynlighed på 1, må sandsynligheden for at spilleren allerede har valgt bilen være 2/3. 
Spillet med to spillere er akkurat det samme som det med kun en spiller, blot omvendt. I spillet med en deltager, er det døren som spilleren har valgt som ikke kan åbnes af spilstyreren og derfor bibeholder den sin oprindelige sandsynlighed på 1/3. I spillet med to deltagere, er det den ikke-valgte dør som ikke kan åbnes af spilstyreren og derfor bibeholder den sin oprindelige sandsynlighed.
Der findes en generalisation af de oprindelige problem med N døre. I det første skridt, vælger spilleren en dør. Spilstyreren åbner nu en anden dør end den valgte som ikke indeholder præmien. Hvis ønsket, så kan spilleren nu vælge en ny dør. Spilstyreren åbner endnu en uåbnede dør uden præmie, som spilleren ikke har valgt. Igen må spilleren vælge om, hvis han ønsker det osv. Dette fortsætter indtil at der kun er to uåbnede døre tilbage: spillerens på det tidspunkt nuværende valg og en anden dør. Hvormange gange bør spilleren vælge om, hvis overhovedet, og hvornår.
En mulig strategi er at holde fast i førstevalget hele vejen igennem spillet, også skifte til sidst. Med fire døre kan det bevises at denne strategi er optimal; det er blevet postuleret at med N døre, så er denne strategi også optimal og giver en sandsynlighed for at vinde som er (N-1)/N.Problemet er lignede problemstillingen på tv-programmet Deal No Deal, som typisk begynder med 26 kufferter. Spilleren vælger en kuffert som han vil holde på og vælger så tilfældigt kufferter som skal åbnes ud af de 25 resterende. I dette spil er der lige stor sandsynlighed for at kufferten som spilleren oprindeligt valgte eller en af de uåbnede kufferter indeholder den store hovedgevinst. Forskellen er at enhver kuffert som spilleren vælger skal åbnes kan muligvis indeholde de 2 millioner kroner, hvorved præmien elimineres fra konkurrencen. På den anden side ved Monty Hall indholdet og kan ikke vælge hovedgevinsten. Fordi Deal/No Deal spilleren har lige stor sandsynlighed for at åbne præmie kufferten som en uden så er Monty Hall fordelen tabt. Antager vi at hovedpræmien stadig er tilbage med to kufferter så har spilleren en 50/50 chance for at hovedpræmien faktisk er i kufferten som spilleren oprindeligt valgte.
En kvanteudgave af paradokset illustrerer nogle punkter i forholdet mellem klassisk eller ikke-kvanteinformation og kvanteinformation, som er indkodet i systemet af kvantemekaniske systemer. Formuleringen er løst baseret på kvantespilteori. De tre døre erstattes af et kvantesystem som tillader tre alternativer; det at åbne en dør og se hvad der gemmer sig bag svarer til at lave en bestemt måling på systemet. Reglerne kan udtrykkes i dette sprog og endnu engang er valget for spilleren om han vil fastholde sit oprindelige valg eller om han skal vælge en anden ortogonal mulighed. Sidstnævnte strategi viser sig at fordoble chancerne for gevinst akkurat som i det klassiske tilfælde. Imidlertidig, hvis spilstyreren ikke randomisere præmiens position i en fuldstændig kvantemekanisk måde, så kan spilleren gøre det endnu bedre, og endda nogen gange vinde præmien med sikkerhed.
Et hovedsageligt identisk problem optrådte som Tre fangers problemet i Martin Gardners Mathematical Games klumme i magasinet Scientific American i 1959. Gardners udgave gør udvalgsproceduren eksplicit, og undgår derved de ikke-nævnte antagelser som optræder i Parade udgaven. Dette problem indenfor sandsynlighedsteori involverer tre fanger, hvoraf en tilfældigt er blevet valgt til at skulle henrettes næste dag. Den første fange bønfalder fængselsvagten om at fortælle ham hvilken af hans medfanger der skal løslades, ved at argumentere at denne information ikke afslører om han selv bliver henrettet; vagten påstår at hvis fangen ved hvilken af de to andre fanger der løslades så vil det øge sandsynligheden for at han selv skal henrettes fra 1/3 til 1/2. Spørgsmålet er nu hvorvidt fangens eller fængselsvagtens analyse er korrekt. I Martin Gardners udgave, udfører fængselsvagten en tilfældig procedure for at udvælge navnet på den fange, som løslades; dette udgør et ækvivalent problem i forhold til Monty Hall-problemet, uden den sædvanlige tvetydighed i præsentationen. 
I 1975, skrev Steve Selvin et par breve til magasinet The American Statistician omhandlende Monty Hall-problemet. Det første brev præsenterede problemet i en udgave tæt på den mest populære udgave; udgaven præsenteret i Parade 15 år senere er en reformulering af Selvins udgave. Det andet brev forekommer at være den første gang udtrykket Monty Hall-problem bruges. Problemet er faktisk en ekstrapolering fra quiz-showet; Monty Hall åbnede faktisk en dør uden præmie for at opbygge spænding, men tillod aldrig spillerne at vælge en ny dør. Som Monty Hall skrev til Selvin:
Og hvis du nogensinde skulle deltage på mit show, så gælder reglerne også for dig – ikke noget med at vælge om.
Philip Martins artikel med titlen Monty Hall-fælden i en udgave af magasinet Bridge Today i 1989 præsenterer Selvins problem med den korrekte løsning som et eksempel på, hvorledes man kan falde i fælden og behandle ikke-tilfældig information som var det tilfældig. Martin giver herefter nogle eksempler i kortspillet bridge, f.eks. princippet om begrænset valg, hvor spilleren almindeligvis udregner oddsene forkert ved at lade sig narre af den samme fælde. I forhold til den kontrovers, der vil opstå et år senere, viser Martin en forbløffende mangel på forudseenhed, da han skriver "Her [i Monty Hall-problemet] er fælden let at se. Men fælden kan dukke op mere skjult i forbindelse med et spil bridge."En omformuleret udgave af Selvins problemformulering optrådte i Marilyn vos Savants Spørg Marilyn spørgsmål-og-svar klumme i Parade i september 1990. Selvom vos Savant giver det korrekte svar – at det at vælge om sikrer gevinst to tredjedele af gangene – estimerer vos Savant, at 10.000 læsere, heriblandt flere hundrede matematikprofessorer, skrev ind for at påpege, at hendes løsning var forkert. Som et resultat af opmærksomheden fik problemet det alternative tilnavn Marilyn og gederne.
I november af 1990 fandt en ligeledes ophedet debat sted om vos Savants artikel i Cecil Adams klumme The Straight Dope. Adams svarede i begyndelsen forkert, at der var 1/2 chance for at vinde, lige meget hvilken af de to tilbageværende døre man valgte. Efter en læser havde skrevet ind og korrigeret matematikken i Adams' analyse, var Adams enig i, at matematisk havde han taget fejl, men sagde, at udgaven i Parade undlod at nævne kritiske betingelser, og uden disse betingelser var sandsynligheden for at vinde ved at vælge om ikke nødvendigvis 2/3. På trods af dette skrev talrige læsere ind, hvor de hævdede, at Adams havde haft ret første gang, og at den korrekte sandsynlighed var en ud af to.
Parade-klummen og dens respons fik en del opmærksomhed i pressen, inklusiv en forsidehistorie i avisen New York Times i hvilken Monty Hall blev interviewet. Han lod til at forstå problemet ganske udmærket og gav journalisten en demonstration med bilnøgler og forklarede, hvorledes reglerne i spillet på quiz-showet Let's Make a Deal er anderledes end dem, som optræder i problemet.Mere end 40 afhandlinger har været udgivet om dette problem i akademiske journaler og populærpressen.Problemet bliver ved med at dukke op uden for akademiske kredse. Syndikatet NPR's program Car Talk havde problemet med i en af deres ugentlige gåder, og det svar, de havde med, var klart forklaret som det korrekte. En beretning om matematikeren Paul Erdős' første møde med problemet findes i bogen Manden som kun elskede tal (eng: The Man Who Loved Only Numbers) – som så mange andre svarede han forkert første gang. Problemet bliver diskuteret fra synsvinklen af en dreng med Aspergers syndrom i bogen Den mystiske sag om hunden i natten (The Curious Incident of the Dog in the Nighttime), en roman fra 2003 af Mark Haddon. Problemet er også med i en forelæsning af karakteren Charlie Eppes i en episode af CBS-dramaet Numb3rs (episode 1.13).
Adams, Cecil (2. november 1990). On 'Let's Make a Deal,' you pick Door #1. Monty opens Door #2—no prize. Do you stay with Door #1 or switch to #3?. The Straight Dope. Hentet 25. juli 2005. 
Bapeswara Rao, V. V. and Rao, M. Bhaskara (1992). "A three-door game show and some of its variants". The Mathematical Scientist. 17 (2): 89–94.  CS1 maint: Multiple names: authors list (link)
Bohl, Alan H.; Liberatore, Matthew J.; and Nydick, Robert L. (1995). "A Tale of Two Goats … and a Car, or The Importance of Assumptions in Problem Solutions". Journal of Recreational Mathematics: 1–9.  CS1 maint: Multiple names: authors list (link)
CoMedia Consulting (30. august 1996). Answer to the Monty Hall Problem. Broadcatch™ Technologies. Hentet 7. maj 2007. 
D'Ariano, G.M et al (21. februar 2002). The Quantum Monty Hall Problem (PDF). Los Alamos National Laboratory. Hentet 15. januar 2007. 
Gardner, Martin (oktober 1959). "Mathematical Games column". Scientific American: 180–182. 
Hall, Monty (1975). The Monty Hall Problem. LetsMakeADeal.com. Hentet 15. januar 2007. 
Magliozzi, Tom; Magliozzi, Ray (1998). Haircut in Horse Town: & Other Great Car Talk Puzzlers. Diane Pub Co.. ISBN 0-7567-6423-8. 
Mueser, Peter R. and Granberg, Donald (maj 1999). The Monty Hall Dilemma Revisited: Understanding the Interaction of Problem Definition and Decision Making. University of Missouri. Hentet 5. juli 2005. 
Nahin, Paul J.. Duelling idiots and other probability puzzlers. Princeton University Press, Princeton, NJ. s. 192–193. ISBN 0-691-00979-1. 
Selvin, Steve (februar 1975). "A problem in probability (brev til redaktøren)". American Statistician. 29 (1): 67. 
Selvin, Steve (august 1975). "On the Monty Hall problem (brev til redaktøren)". American Statistician. 29 (3): 134. 
Tierney, John (21 Juli). Behind Monty Hall's Doors: Puzzle, Debate and Answer?. The New York Times. s. Sektion 1; Del 1; side 1; Spalte 5. 
vos Savant, Marilyn (17. februar 1990). "Ask Marilyn klumme". Parade Magazine: p. 12.  CS1 maint: Extra text (link)
vos Savant, Marilyn (26. november 2006). "Ask Marilyn klumme". Parade Magazine: p. 6.  CS1 maint: Extra text (link)
Monty Hall simuleret i flash Prøv selv en grafisk simulering i 3D grafik og beregn sandsynligheden ved både flere lukkede og åbne døre. Kompatibel med alle browsere på både pc og Mac.
Monty Hall-Problemet på letsmakeadeal.com (citerer Montys brev til Steve Selvin i sin helhed)
Monty Hall-problemet – en spilsimulation (illustreret ved en demonstrativ, brugervenlig og aldisig spilsimulation)
En Monty Hall simulator i Javascript  (En simulator som du kan køre i din web browser)
Monty Hall Simulator (Simulatore for holde og skifte strategien i Perl, med data filer som repræsentere resultatet af en million spil med hver strategi)
Realtids global simulation En simulation som tæller op resultatet af alle spillere som har spillet.
Monty Hall-problemets hjemmeside En simpel præsentation af problemet of dens løsning.
The Game Show Problem Det oprindelige spørgsmål og responsen på Marilyns hjemmeside.LA-ikon