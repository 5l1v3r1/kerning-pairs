
Der er for få eller ingen kildehenvisninger i denne artikel, hvilket er et problem. Du kan hjælpe ved at angive troværdige kilder til de påstande, som fremføres i artiklen.Slaget på Reden var et søslag, der blev udkæmpet den 2. april 1801 mellem en britisk flåde under kommando af admiral Sir Hyde Parker og en dansk-norsk flåde under kommando af Olfert Fischer forankret ud for København. Selve angrebet blev anført af admiral Horatio Nelson, som er gået over i historien for at have afvist Parkers ordre om at trække sig tilbage under slaget. I stedet ødelagde Nelson en stor del af den danske flåde, inden Danmark-Norge accepterede en våbenhvile.
Slaget på Reden var en konsekvens af en lang række af mislykkede diplomatiske bestræbelser i den sidste del af det 18. århundrede. Det væbnede neutralitetsforbund bestående af Danmark-Norge, Sverige, Preussen og Rusland sammenholdt med Napoleons næsten totale dominans over det europæiske kontinent, blev af Storbritannien opfattet som en alvorlig trussel mod den engelske flåde. Englænderne var særdeles bekymrede for den fortsatte eksistens og sikkerhed for forsyningsruter fra Sverige og de baltiske lande. Imidlertid var Danmark-Norge langt mere bekymret for truslen fra Rusland og Frankrig.Tidligt 1801 samledes en britisk flåde i Yarmouth, der havde som mission at true Danmark-Norge til at trække sig ud af det væbnede neutralitetsforbund. Tidspunktet var valgt, dels så Danmark-Norge ville have svært ved at forsvare København, da en stor del af flåden ville ligge oplagt for vinteren, dels så den russiske flåde ikke kunne komme til undsætning på grund af is. Den engelske flåde stævnede ud fra Yarmouth den 12. marts 1801 og passerede Skagen allerede den 17. marts.Danmark-Norge havde forberedt sig på angrebet så godt som muligt og havde placeret en forsvarslinje af skibe langs Københavns Red fra Prøvestenshavnen og nordpå – langs sejlrenden Kongedybet, som ender ud for Trekronerfortet syd for indsejlingen til Københavns Havn. Den dansk-norske forsvarslinje bestod overvejende af blokskibe, idet det meste af flåden på dette tidspunkt af året slet ikke var rigget til – på nær Steen Billes deling, som ikke kom i kamp. For at bevare en væbnet neutralitet, måtte danskerne forhindre, at de nye krigsskibe blev ødelagt, da de skulle ledsage og beskytte handelskibene.
Desværre for Danmark-Norge nåede den planlagte støtteflåde fra Karlskrona i Sverige aldrig frem på grund af ugunstige vindforhold. Ligeledes var den russiske flåde fortsat spærret inde af is. Der kom heller ikke støtte fra Preussen, der kun havde minimale flådestyrker til rådighed. Således måtte slaget udelukkende stå mellem Storbritannien og Danmark-Norge.
Inden selve slaget foreslog Nelson et forebyggende angreb med det formål at true Danmark-Norge til overgivelse uden kamp. Parker, der var øverstkommanderende, modsatte sig, og de engelske krav blev fremsat af en enkelt fregat. Danmark-Norge nægtede at forhandle og slaget kunne begynde.
Københavns Red var yderst kompliceret at navigere i og var tæt forsvaret af Danmark-Norge. Men Nelson tog kommando over tolv af de engelske linjeskibe med de mindst dybe skrog og kunne dermed liste sig gennem de ukendte lavvandede områder. Således tog Nelson initiativet til slagets begyndelse, selvom de fire største skibe løb på grund (Elephant, Defiance, Russel og Bellona). Som støtte til den forreste engelske deling lå en række bombeskibe, der uforstyrret kunne bombardere København.
Efter fire timers intens kamp var slaget ikke kommet nærmere en afgørelse. De andre engelske skibe lå forankret ved stævnen kun 200 meter fra den danske forsvarslinje af både skibe og det tilsyneladende uovervindelige Trekroner-batteri, som aldrig indstillede beskydningen af englænderne. Bombardementet fra begge sider var intenst.
Under disse kampe signalerede Parker til Nelson, at han skulle trække flåden tilbage, men Nelson, der var fast indstillet på at sejre, ignorerede signalet. Det var ved denne lejlighed, at Nelson efter sigende satte kikkerten for det blinde øje og sagde, at han ikke kunne se signalet. Det hævdes, at Parker aldrig gav ordre til retræte, men blot gav Nelson tilladelse til at trække flåden ud af kampen, hvis han følte sig truet.
Samtidig sendte Nelson kurerer af sted med et hvidt flag, som ikke kunne undgås at ses af Kronprins Frederik, der overværede slaget fra Citadellets volde. Kurererne afleverede en besked i hvilken Nelson truede med at afbrænde alle tilfangetagne batterier, stykpramme og blokskibe uden at være i stand til ”at redde de tapre danske sjæle, der forsvarede dem”. Beskeden ankom på et tidspunkt, hvor en række danske skibe var slået og ukampdygtige.
Nelson forklarede senere, at brevet blev skrevet på grund af hans medfølelse for de danske, men danske historikere hævder til stadighed, at beskeden blot var en krigslist, der i virkeligheden var et desperat forsøg af Nelson på at standse slaget. De samme historikere hævder, at Nelson rent faktisk ikke havde erobret eller tilfangetaget et eneste dansk-norsk skib, da han sendte brevet. Påstandende støttes af, at tre engelske slagskibe havde mistet deres manøvredygtighed og var indenfor rækkevidde af Trekroner-batteriet. Men da kronprinsen læste brevet, accepterede han straks en våbenhvile – uden at konsultere de dansk-norske kommandører, Olfert Fischer og Steen Bille.
Fordi den dansk-norske flåde var blevet så hastigt organiseret, bestod den af et stort antal af frivillige, der kun havde lidt eller ingen flådeerfaring, og derfor er det aldrig blevet fastlagt præcist, hvor store de dansk-norske tab var. Tabstallene varierer fra 1.135 til 2.215 døde og sårede. Den officielle rapport fra Olfert Fischer anslår, at mellem 1.600 og 1.800 danskere og nordmænd mistede livet eller blev sårede. Ifølge de britiske logbøger og rapporter, som Nelson og Parker sendte til det britiske admiralitet, lød de engelske tab på 264 dræbte og 689 sårede.
Efter våbenhvilen begyndte de formelle fredsforhandlinger. Forhandlingerne varede mere end en uge og koncentrerede sig om det britiske krav om, at Danmark-Norge skulle forlade det væbnede neutralitetsforbund. Møderne var intense og indtil flere gange var parterne tæt på glemme diplomatiet og genoptage kampene. Pludselig indløb meddelelsen om, at den russiske Zar Paul var død. Da zar Paul var drivkraften bag det væbnede neutralitetsforbund, blev de britiske krav med ét irrelevante og den 9. april 1801 indgik de to parter en våbenstilstand, der blev efterfulgt af en decideret fredsaftale den 23. oktober 1801.Selvom englænderne betragtede slaget som en betydelig militær og politisk sejr, mener danske historikere ikke, at det er klart, hvem der var sejrherre. Politisk set opnåede englænderne, hvad de var kommet for: at Danmark-Norge skulle trække sig ud af det væbnede neutralitetsforbund. Imidlertid betød zar Pauls død, at forbundet reelt set var opløst, inden kronprins Frederik accepterede de engelske krav. Derudover formåede Danmark-Norge også at fastholde sin neutralitet i krigen mellem England og Frankrig. Militært set formåede den engelske flåde at gøre stor skade på den dansk-norske flåde. Men den dansk-norske ildkraft og styrken af det københavnske forsvar var langt stærkere, end forventet og søslaget blev længere og hårdere, end Nelson og Parker havde antaget. Danmark-Norge var succesrige i deres forsvar af København og flåden, selvom det måske ikke havde været tilfældet, hvis fredsforhandlingerne havde brudt sammen og Nelson ville have indsat sine ubeskadigede bombeskibe i et nyt slag. Nelsons oprindelige plan var rent faktisk at ødelægge den dansk-norske flåde for at kunne bombe selve København. Men han angreb kun de dansk-norske skibe, der lå syd for Trekroner med 66 befæstede kanoner. De dansk-norske skibe, der lå nord for Trekroner havde ikke løsnet et skud under hele slaget og var stadig kampdygtige. Da Nelsons eget skib var medtaget, da våbenhvilen trådte i kraft, er det tvivlsomt, om han kunne have vundet et slag mod Trekroner og den kampduelige del af den dansk-norske flåde.Selvom danske og engelske historikere er uenige om, hvem der vandt selve søslaget, er de enige om, at Nelson vandt den politiske sejr. Det var Slaget på Reden, der den 19. maj 1801 gjorde Nelson til "Viscount Nelson af Nilen".
Slaget på Reden var ikke det sidste slag mellem Danmark-Norge og Storbritannien. I 1807 førte lignende omstændigheder til endnu et angreb benævnt som Københavns bombardement, som fortsatte i Kanonbådskrigen.
Slaget på Reden havde umiddelbart stor indflydelse på datidens kunst- og kulturliv. Det fungerede som inspiration for mange patriotiske sange og bl.a. skuespilleren H. C. Knudsen arrangerede højtideligheder rundt omkring i Danmark med det formål at opbygge og styrke et patriotisk fællesskab.
I forbindelse med 200-året for Slaget på Reden bestilte Søværnets Operative Kommando i samarbejde med Reformert Kirke i København (hvor Olfert Fischer ligger begravet) et værk af komponisten Frederik Magle til minde on slaget med titlen Håbet. Værket blev uropført den 1. april 2001 af Søværnets Tamburkorps, Reformert Kirkes kor og Frederik Magle.
Bech, SV, Cedergreen mfl.: Storhandelens by – Københavns Historie Bind 3 1728-1830. Nordisk Forlag, København 1981. ISBN 87-01-52571-9
Feldbæk, Ole: Slaget på Reden. Politikens Forlag, København 2001. ISBN 87-567-4001-8
Lindeberg, Lars: De så det ske : Englandskrigene 1801-14. Lademann, København 1974. ISBN 87-15-08075-7
Scocozza, Benito; Jensen, Grethe (1999), Danmarkshistoriens Hvem, Hvad og Hvornår, København: Politikens Forlag, ISBN 87-567-6094-9. 
Den Sentimentale Patriotisme – Slaget på Reden og H.C. Knudsens Patriotiske Handlinger

Slaget ved Agincourt var et slag under Hundredeårskrigen, der blev udkæmpet mellem England under ledelse af Henrik 5. og Frankrig ledet af Charles d'Albret på vegne af Karl 6.. Slaget foregik fredag 25. oktober 1415 ved nutidens Azincourt i Nordfrankrig. Henrik 5.'s sejr over den talstærkt overlegne franske hær lammede Frankrig og blev indledningen på en ny periode i krigen, hvorunder Henrik giftede sig med den franske konges datter, og Henriks søn, Henrik 6., blev arving til både Frankrigs og Englands trone.
Henrik 5. ledte sine soldater i slaget og deltog i mand-mod-mand-kampen. Den franske konge, Karl 6., stod ikke selv i spidsen for den franske hær, da han led af alvorlig tilbagevendende sygdom og i nogen grad var mentalt invalideret. I stedet blev franskmændene ledet af Connétable de France Charles d'Albret og forskellige prominente franske adelsmænd.
Slaget er berømt for brugen af langbuer i meget stort antal, og størstedelen af Henriks hær bestod af bueskytter fra England og Wales. Slaget blev udødeliggjort i William Shakespeares skuespil Henry V.
Slaget ved Agincourt er dokumenteret af mindst syv samtidige kilder, hvoraf tre var øjenvidner. Der har aldrig været større tvivl om, hvor slaget fandt sted, og stedet er 600 år senere forholdsvis uforandret. Umiddelbart efter slaget tilkaldte Henrik 5. herolderne fra de to hære, der havde overværet slaget, og besluttede i samråd med den franske herold, Montjoie, at slagets navn skulle være Agincourt, da det var det nærmeste befæstede sted. To af de mest citerede beretninger kommer fra burgundiske kilder: Én fra Jean Le Fevre de Saint-Remy, som var til stede under slaget, og en anden fra Enguerrand de Monstrelet. Den engelske øjenvidneberetning stammer fra den anonyme Gesta Henrici Quinti, som antages at være skrevet af en feltpræst ved kongens hof, som vil have været blandt forsyningstropperne til slaget. En nylig revurdering af Henriks strategi ved Agincourt-felttoget medtager disse tre beretninger og taler for, at det var set som en lovlig måde at løse uoverensstemmelser om kravet om Frankrigs trone.
Henrik 5. invaderede Frankrig efter fejlslagne forhandlinger med franskmændene. Han krævede titlen som Frankrigs konge gennem sin oldefar Edvard 3., selv om de engelske konger reelt havde givet afkald på titlen, mod at franskmændene accepterede Englands krav på Aquitaine og andre områder i Frankrig (som havde været en betingelse fra freden i Bretigny).Han indkaldte i første omgang Magnum Concilium i foråret 1414 for at diskutere muligheden for at gå i krig mod Frankrig, men adelsmændene insisterede på, at han skulle forhandle yderligere og moderere sine krav. I de forhandlinger erklærede Henrik, at han ville opgive kravet på Frankrigs trone, hvis landet ville betale ham 1,6 millioner engelske kroner fra løsesummen for Johan 2. , som var blevet fanget under slaget ved Poitiers i 1356 og anerkende det engelske ejerskab af Normandiet, Touraine, Anjou, Bretagne og Flandern samt Aquitainen. Henrik ville gifte sig med prinsesse Catherine, datter af Karl 6, og modtage en medgift på 2 millioner engelske kroner. Frankrig svarede med, hvad de betragtede som generøse vilkår for ægteskabet og en medgift på 600.000 kroner og et udvidet Aquitainen. I 1415 var forhandlingerne gået i stå, og englænderne påstod at franskmændene spottede dem med deres krav og latterliggjorde Henrik. I december 1414 var parlamentet blevet overtalt til at give Henrik et "dobbelt tilskud", en skat, der var dobbelt så høj som normalt, for at gøre det muligt at genvinde sin arv fra Frankrig. Den 19. april 1415 anmodede Henrik igen storrådet om at godkende en krig mod Frankrig, og denne gang fulgte rådet hans ønske.Henriks hær ankom til Nordfrankrig 13. august 1415 på en flåde, der af Shakespeare bliver beskrevet som "en by på ustadige bølgers dans / For sådan fremstår denne majestætiske flåde", og ofte er blevet anslået til 1.500 skibe. Den var dog givetvis meget mindre, og Henrik belejrede havnen i Harfleur med en hær på omkring 12.000 mand og op mod 20.000 heste. Belejringen varede længere end ventet. Byen overgav sig først 22. september, og den engelske hær forlod først byen 8. oktober. Den normale årstid for felttog var ved at være forbi, og den engelske hær havde lidt store tab på grund af sygdom. Frem for at trække hæren tilbage til England efter erobringen af blot én by med sit dyre felttog besluttede Henrik at trække det meste af hæren (omkring 9.000 mand) gennem Normandiet til havnebyen Calais, der var en engelsk magtbase i Nordfrankrig for at demonstrere med sin tilstedeværelse i området og i spidsen for sin hær, at hans ret til regere i hertugdømmet var mere end et abstrakt juridisk og historisk krav. Hans hensigt med manøvren var også en bevidst provokation af en kamp mod dauphinen, som ikke havde svaret på Henriks personlige udfordring om at kæmpe ved Harfleur.Mens englænderne havde belejret Harfleur, var det lykkedes franskmændene at samle en hær i nærheden af Rouen. Det var ikke en feudalhær, men en hær af lejesoldater, der mindede om englændernes. Franskmændene havde håbet på at samle 9.000 mand, men hæren var ikke klar i tide til at komme Harfleur til undsætning. Efter at Henrik var marcheret mod nord, blokerede franskmændene dem ved floden Somme. Det lykkedes dem at tvinge Henrik mod syd, væk fra Calais, for at finde et vadested. Englænderne krydsede floden syd for Péronne ved Béthencourt og Voyennes og fortsatte deres march mod nord. Uden flodens beskyttelse tøvede den franske hær med at tvinge englænderne i kamp. De skyggede Henriks hær og indkaldet til semonce des nobles, hvor de indkaldte lokale herremænd til at slutte sig til hæren. Den 24. oktober stod hærene over for hinanden, men den franske hær undveg i håb om, at der ville komme hjælp. De to hære tilbragte natten den 23. oktober i fri luft. Næste dag indledte franskmændene forhandlinger i et forsøg på at forsinke englænderne, men Henrik beordrede sin hær til at gå frem og påbegynde slaget på trods af, at han helst ville have undgået det grundet hans hærs tilstand. Alternativt var ønsket at kæmpe defensivt, da det var den måde, slaget ved Crécy og andre berømte sejre med langbuen var blevet vundet. Englænderne havde kun få forsyninger og havde marcheret 420 km på to en halv uge; mange led af sygdomme som dysenteri, og de stod over for en større og bedre udrustet fransk hær. Men franskmændene blokerede Henriks vej mod sikkerheden i Calais, og en forsinkelse af slaget ville kun tjene til at svække hans hær yderligere og tillade flere franske styrker at slutte sig til hans fjende.
Slagmarken var en smal stribe åbent land, en kile i skovene ved Tramecourt og Agincourt tæt ved den moderne landsby Azincourt. Franskmændenes hær stod klar ved den nordlige ende for at blokere vejen til Calais.
Tidligt den 25. oktober opstillede Henrik sin hær (omtrent 1.500 pansrede fodfolk og 7.000 langbueskytter; se Agincourt i tal) i en defensiv position fordelt over en knap 700 m langt strækning mellem skovene. Hæren var delt i tre kampformationer: Fortroppen, ledet af hertugen af York, den primære kampformation, ledet af Henrik selv, og bagtroppen, der blev ledet af Thomas de Camoys. Derudover havde Sir Thomas Erpingham, der var en af Henriks mest erfarne riddere, opgaven med at styre bueskytterne. Det er sandsynligt, at englænderne benyttede deres normale opstilling med fodfolk og riddere i midten og bueskytter på begge flanker. Det er også muligt, at de har haft en mindre gruppe bueskytter i midten af linjen. Fodfolk i pladerustning og ringbrynje blev placeret skulder ved skulder i fire rækker. Bueskytterne satte spidsede pæle i jorden, der pegede mod franskmændene for at tvinge det angribende kavaleri til at bryde af, før de nåede frem. Pælene var muligvis inspireret af slaget ved Nikopolis i 1396, hvor soldater fra det Osmanniske Rige brugte taktikken mod det franske kavaleri.Englænderne skriftede inden slaget, som det var sædvane. Henrik var dog bekymret for, at fjenden ville indlede et overraskelsesangreb, og da han ønskede, at mændene forblev fokuserede, beordrede han dem til at tilbringe natten inden slaget i stilhed med truslen om at få skåret et øre af, hvis det ikke blev overholdt. Han fortalte sine mænd, at han hellere ville dø i det kommende slag end at blive taget til fange og løskøbt. De pansrede fodfolk på begge sider var højtstående mænd, som vidste, at hvis de blev taget til fange, kunne de forvente at blive løskøbt. De engelske bueskytter var derimod ikke rige adelsmænd, og de ville sandsynligvis blive dræbt af franskmændene frem for at blive taget til fange, da de ikke kunne forventes at indbringe nogen løskøbssum.
Henrik 5. holdt en tale for sine soldater før slaget, hvori han understregede retfærdigheden i sin sag, og han mindede dem om tidligere engelske kongers store sejre over franskmændene. Den burgundiske kilde citerer ham for at slutte talen med at fortælle sine mænd, at franskmændene pralede med, at de ville skære to fingre af bueskytternes højre hånd, hvis de blev taget til fange, så de aldrig ville kunne spænde en langbue igen. Om det er sandt er et åbent spørgsmål, da almindelige soldater normalt blev slået ihjel, da der ikke var nogen, som kunne betale løsepenge for dem.
De franske var ikke alene flere end englænderne, men adelsmændene i hæren følte sig voldsomt overlegne over det store antal bueskytter i den engelske hær, som franskmændene havde erfaring for havde mindre betydning. Fx skrev Edmond de Dyntner, at der var "ti franske adelsmænd for hver engelsk", idet han fuldstændig ignorerede bueskytterne. Adskillige franske beretninger lægger vægt på, at de franske ledere var så ivrige efter at besejre englænderne (og få løsepenge for fodfolkene), at de insisterede på at stå i første række; som en af de samtidige kilder beretter: "Alle herremændene ville være i fortroppen, i modsætning til kommandanten og de mere erfarne riddere."Franskmændene blev forud for angrebet opstillet i tre linjer – hver på omkring 6.000 mand; den første kan dog have omfattet 9.000 (se evt. Agincourt i tal). På flankerne af hver linje var der 2.400 pansrede ryttere, mens midten bestod af fodfolk, heraf flere riddere og adelige, herunder tolv kongelige. Bagtroppen bestod af mellem 6.000 og 9.000 soldater, som var ankommet sent. De mellem 4.000 og 6.000 franske armbrøst- og bueskytter stod foran linjerne.
Den første blev ledet af d'Albret, marskal Boucicault og hertugerne af Orléans og Bourbon samt kavaleri tilknyttet under ledelse af greven af Vendôme og sir Clignet de Brebant.Den anden linje blev kommanderet af hertugerne af Bar og Alençon samt greven af Nevers.Den tredje var under greverne af Dammartin og Fauconberg. Den burgundiske krønikeskriver, Jean de Wavrin, beretter, at der var 8.000 fodfolk, 4.000 bueskytter og 1.500 armbrøstskytter i fortroppen, med to flanker à 600 og 800 mand til hest, og at hovedstyrken havde "lige så mange riddere, esquirere og bueskytter som i fortroppen", og at bagtroppen indeholdt "resten af fodfolkene". Herolden for Berry refererer til nogle noget andre tal i form af 4.800 fodfolk i første linje, 3.000 mænd i anden linje med to flanker med hver 600 ryttere og i alt "10.000 fodfolk",, men nævner intet om en tredje linje.Omkring 8.000 svært pansrede franske infanterister var med i kamp, og de måtte først frem til den engelske hær, før de kunne komme i kamp med den. Hvis de kunne nå hen til kampstedet, ville de være i klart overtal med mere end fem franskmænd per englænder, og bueskytterne ville ikke kunne skyde uden at risikere at ramme deres egne.[kilde mangler]Bagtroppen synes at have bestået af tusindvis soldater, tjenere og almue, som franskmændene enten ikke ville eller kunne sende afsted. Warwin estimerer den franske hær til 50.000: "De havde rigeligt med bueskytter og armbrøstskytter, men ingen ville lade dem skyde (sic). Årsagen var, at området var så smalt, at der kun var plads til fodfolkene." En anden kilde hævder, at franskmændene ikke engang sendte 4.000 af de bedste armbrøstskytter i kamp "under påskud af, at de ikke havde brug for deres hjælp". Bagtroppen spillede en meget lille rolle i slaget; engelske og franske kilder er enige om, at en stor del af den franske hær flygtede, efter at have set så mange adelsmænd blive dræbt og taget til fange under kampene.
En meget væsentlig faktor for slagets udfald var terrænets beskaffenhed. Slagmarken bestod af et meget smalt stykke åbent land i en sænkning, som nyligt var blevet pløjet, og som var omkranset af skov. Det var til englændernes fordel, både fordi den var smal, så franskmændene ikke kunne udnytte deres overtal optimalt, idet de ikke havde mulighed for at gå rundt om englændernes flanke, og fordi franskmændene skulle arbejde sig igennem et tykt lag mudder. En analyse gennemført af Battlefield Detectives har fokuseret på dynamikken på slagmarken. De 1.000–1.500 engelske fodfolk var ifølge de samtidige beretninger placeret skulder ved skulder i fire rækker, hvilket bliver til en formation af 250-300 mand i bredden (muligvis delt i to af en gruppe bueskytter i midten). Resten af den engelske stilling vil have været fyldt ud med langbueskytter beskyttet bag deres pæleværk. Franskmændenes forreste linje bestod af fodfolk uden mulighed for at omgå den engelske linje på trods af deres talmæssige overlegenhed på grund af skovene på hver side af slagmarken. Franskmændene var indledningsvis inddelt i tre formationer bag hinanden, da der ikke var plads til dem ved siden af hinanden: Det første sammenstød fandt derfor sted mellem englænderne og den forreste linje, mens den næste linje begyndte sin fremrykning. De franske soldater blev også skubbet sammen og klemt af dem, som kom bagfra. Det og tabene pga. den konstante pileregn fra de engelske langbuer reducerede deres effektivitet betydeligt. De næste fremrykkende linjer blev også nødt til at træde rundt om eller over de faldne for at komme frem til forreste række.
Battlefield Detectives-analysen konkluderer, at når antallet af mænd overstiger fire per kvadratmeter, mindskes deres fremrykningshastighed med op til 70 procent, da det ikke længere er muligt at bevæge sig frit. Beretninger fra slaget beskriver, at franskmændene angreb de engelske fodsoldater og blev beskudt fra siderne af de engelske bueskytter, imens kamphandlingerne udviklede sig. Den engelske kilde Gesta Henrici skriver: "For når nogle af dem, der blev dræbt ved slagets første sammenstød, faldt ved fronten, så var den udisciplinerede vold og trykket fra masserne af mænd bag dem så stort, at de levende faldt oven på de døde, og andre, der faldt oven på de levende, også blev dræbt."Selv om presset fra de franske styrker i første omgang gjorde, at englænderne blev trængt tilbage, så blev de selv klemt så meget sammen af dem bagfra, at de ikke længere havde plads til at bruge deres våben ordentligt. Den franske munk fra St. Denis skrev, at "fortroppen, der bestod af omkring 5.000 mand, fandt sig selv så tæt pakket, at de, der stod i tredje række, knap kunne bruge deres sværd", og den burgundiske kilde har en lignende passage. I praksis var der ikke plads nok til, at alle disse mænd kunne kæmpe, og de var ude af stand til at reagere effektivt, da bueskytterne sluttede sig til fodfolkene i nærkampen. Da den anden franske linje nåede frem med sammenlagt omkring 8.000 mand (afhængigt af kilden), blev presset bagfra endnu kraftigere. Presset fra mænd, der kom bagfra, forhindrede de kæmpende soldater i forreste linje i at slås ordentligt.
Kampen fandt sted på en nypløjet mark efter et kraftigt regnskyl, og underlaget må derfor hurtigt være blevet en mudderpøl. Det dybe bløde mudder gjorde det yderst trættende at bevæge sig rundt i fuld og tung pladerustning. Den franske munk fra St. Denis beskriver de franske soldater som "marcherende igennem midten af mudderet, hvor de sank i til knæene. Så de var allerede udmattede af træthed, inden de nåede frem til fjenden". Det gav englænderne endnu en fordel, da de franske riddere, når de først var blevet slået i jorden, kun med meget stort besvær kunne rejse sig igen for at kæmpe. Barker hævder, at nogle riddere druknede i mudderet tynget af deres rustninger og hjelme. Deres begrænsede mobilitet gjorde franskmændene til lette mål for det engelske bueskytters pile. De engelske bueskytters udrustning var langt lettere end de franske ridderes og gjorde dem mere mobile i kampen med de franske fodfolk.
Om morgenen den 25. oktober ventede franskmændene stadig på forstærkninger. Hertugen af Brabrant (ca. 2.000 mand), hertugen af Anjou (omkring 600 mand) og hertugen af Bretagne, (6.000 mand ifølge Monstrelet) var alle på vej for at slutte sig til hæren. Det blev derfor overvejet i den franske lejr, om man skulle angribe eller vente.
Tre timer efter solopgang var kampen endnu ikke begyndt. I militære tekstbøger fra perioden står "overalt og ved alle lejligheder, hvor fodfolk marcherer mod deres fjende ansigt til ansigt, vil de, der marcherer, tabe, og de, der står stille og holder fast, sejre". Derudover forventede franskmændene, at tusindvis af mænd ville slutte sig til dem, hvis de ventede. De blokerede for Henrik 5.'s tilbagetog og var godt tilfredse med at vente, så længe det måtte vare. Det var endda nogle, der forventede, at englænderne ville stikke af frem for at gå i kamp, når de så, hvor mange franske prinser de var oppe imod.På den anden side var Henrik 5.'s mænd allerede udmattede af sult, sygdom og af at marchere. Selv om Henrik lige som franskmændene vidste, at hans hær ville klare sig bedre i defensiv end offensiv, blev han nødt til en kalkuleret risiko og flytte sin hær fremad for at indlede slaget. Det medførte, at han opgav sin valgte stilling, gik fremad mod fjenden og genopstillede de spidse træpæle, så de pegede mod fjenden som beskyttelse af bueskytterne mod angreb fra kavaleriet. Brugen af spidsede pæle var en ny opfindelse for englænderne. Under slaget ved Crecy var bueskytterne for eksempel beskyttet af gravede render og andre forhindringer. Hvis det franske kavaleri havde angrebet, inden pælene var blevet hamret på plads, ville resultatet sandsynligvis have været katastrofalt for englænderne, som det var under slaget ved Patay. Franskmændene havde imidlertid ikke forudset dette træk og angreb ikke, mens englænderne avancerede, så bueskytterne havde tid til at gør deres forsvar klar.
Selve slagmarken synes også at have begrænset og besværet igangsætningen af det franske angreb. Franskmændene havde oprindeligt opstillet deres kampformationer med bueskytter og armbrøstskytter foran fodfolkene og med de beredne soldater bagest specifikt designet til at "overfalde bueskytterne, og bruge deres kraft til at nedbryde dem", men reelt blev bue- og armbrøstskytterne indsat bagved og på flankerne af fodfolkene (hvor de tilsyneladende stort set ikke spillede nogen rolle i slaget, bortset fra en enkelt pileregn i begyndelsen af slaget). Kavaleriet, som kunne have ødelagt den engelske linje, hvis de havde angrebet, mens englænderne flyttede deres pæle, angreb først efter den første salve af pile fra englænderne. Det er uklart, om forsinkelsen skyldtes, at franskmændene håbede, at englænderne ville foretage et frontalangreb og blev overraskede, da englænderne i stedet indledte med at beskyde dem fra deres nye defensive position, eller om ridderne i stedet ikke handlede hurtigt nok i forhold til den engelske fremrykning. Franske krønikeskrivere er enige om, at da rytteriet endelig angreb, omfattede det ikke så mange mænd, som burde det have gjort. Gilles le Bouvier skriver, at nogle havde forladt rækkerne for at få varmen, og andre var til fods eller fodrede deres heste.Under alle omstændigheder fik englænderne gravet deres pæleværk ned i en afstand fra franskmændenes stilling, hvor kun meget lange skud kunne nå dem (ca. 270 m), og de begyndte at beskyde franskmændene med en pileregn.
Det franske kavaleri angreb bueskytterne, på trods af at det var uorganiseret og ikke var fuldtalligt. Det blev en katastrofe, fordi de franske riddere ikke kunne komme uden om bueskytterne på grund af skovene, og fordi de ikke kunne nå gennem de opstillede spidse pæle, der beskyttede bueskytterne. John Keegan taler for, at langbuens primære indflydelse på slaget på det tidspunkt var at såre hestene, der kun havde rustning på hovedet, og mange heste kom derfor ud af kontrol, når de blev ramt af pile i siden eller ryggen. Kavaleriets angreb og retræte gjorde det mudrede terræn mellem de to hære endnu mere pløret. Julie Barker citerer en samtidig munk fra Klosterkirken Saint-Denis, som fortæller, hvordan sårede heste i panik galoperede igennem det fremrykkende infanteri og red det ned og spredte det under deres hovedkulds flugt fra slagmarken. De burgundiske kilder nævner også, at ridderne trak sig tilbage gennem fodfolkets angreb.
Connétable de France ledte selv angrebet med de franske fodsoldater. Franske kilder beskriver, at deres fortrop bestod af mindst 5.000 fodfolk. Det betyder, at de har været englænderne overlegne 3-til-1, men før de kunne nå frem til fjendens linje, skulle de krydse en mudret mark under konstant beskydning fra bueskytterne.
De franske soldaters pladerustning gjorde det muligt for dem at nå frem til englændernes linje under, hvad den franske munk fra St. Denis beskriver som "en skrækindjagende regn af pile". En fuldt dækkende pladerustning blev betragtet som så god beskyttelse, at skjold blev opfattet som overflødige, selv om den samtidige burgundiske kilde specifikt skelner mellem franskmænd, der benyttede skjolde, og dem der ikke gjorde. Rogers har antydet, at de forreste franskmænd kan have brugt økser og skjolde. Moderne historikere er splittet i spørgsmålet om, hvor vidt en langbue har været effektiv mod datidens rustninger, og nogle moderne tekster har antydet, at pile ikke ville kunne trænge igennem, særligt hvis rustningerne var lavet af godt stål, mens andre mener, at det godt kunne lade sig gøre, hvis rustningerne var af dårligere kvalitet og fremstillet af smedejern. Rogers skriver, at langbuen kan skyde igennem en brystplade på kort afstand og igennem tyndere rustning på arme og ben på omkring 200 meters afstand. Han betragter en ridder i en rustning i bedste stålkvalitet som mere eller mindre usårlig over for pile mod brystpladen eller hjelmen, men mener, at de stadig har været sårbare over for skud mod arme og ben særligt på kort afstand. Under alle omstændigheder har franskmændene været nødt til at slå visiret ned på deres hjelme og bøje hovedet for at beskytte sig mod pile, der kunne ramme deres øjne eller lufthuller i hjelmen, der var de svageste punkter i rustningerne. Det har samtidig begrænset deres udsyn og besværliggjort vejrtrækningen. De franske soldater måtte iført omkring 25 kg rustning bevæge sig nogle hundrede meter gennem dybt mudder med et tryk af frænder i ryggen. Jo længere slaget skred frem, jo oftere har de også skulle gå uden om eller over faldne soldater.
De overlevende franske fodsoldater nåede det forreste af den engelske linje og trængten den bagud, mens bueskytterne på begge flanker beskød dem på kort afstand. Da bueskytterne løb tør for pile, lagde de buerne og greb økser, sværd og køller, som de havde brugt til at banke pæle ned med, for derefter at angribe de nu uorganiserede, trætte og sårede franske fodsoldater foran dem. Franskmændene kunne ikke magte de engelske fodsoldater samtidig med de mange tusinde letpansrede bueskytter, der kunne bevæge sig langt hurtigere og mere adræt, da de ikke var tynget af tung rustning. Effekten af de tusindvis pile og deres slid i de tunge rustninger igennem mudderet, varmen, manglen på ilt gennem hjelmene med visiret nede og presset fra de mange soldater bag dem betød, at de franske fodsoldater "knap kunne løfte deres våben", da de endelig nåede frem til den engelske linje.De udmattede franske soldater beskrives som slået til jorden af englænderne og ude af stand til at komme op igen. Som kamphandlingerne udviklede sig nåede den anden franske linje også frem til selve kampen, men den blev også opslugt, og grundet den smalle slagmark kunne de franske ikke udnytte deres overtal effektivt. Rogers antyder, at franskmændene, der var bagerst i formationen, har forsøgt at skubbe fremad og uden at vide det hindret muligheden for de forreste i formationen til at manøvrere og kæmpe og bogstaveligt talt skubbet dem lige ind i den engelske formation af lanser. Efter den første bølge har franskmændene været nødt til at kæmpe over og oven på de døde, der var faldet. Under et sådant pres fra tusinder af mænd finder Rogers det plausibelt, at et stort antal soldater er blevet kvalt i deres rustninger, som det bliver beskrevet i flere kilder, og som det også er kendt fra flere andre slag.De franske fodtropper blev taget til fange eller dræbt i tusindvis. Kampene varede omkring tre timer, men i sidste ende blev lederne af den anden franske linje dræbt eller fanget, ligesom det var tilfældet med dem i første linje. Den engelske Gesta Henrici beskriver tre store dynger af slagne under det tre vigtigste engelske bannere. Ifølge samtidige engelske kilder deltog Henrik aktivt i kampen. Da han hørte, at hans yngste bror, Humphrey, hertug af Gloucester, var blevet såret i skridtet, tog Henrik sin private garde og stod foran sin bror for at beskytte ham forrest i rækkerne, indtil han kunne blive slæbt i sikkerhed. Kongen fik et økeshug mod hovedet, og det hakkede et stykke af den krone, som var en del af hans hjelm.
Den eneste franske succes under slaget var et udfald mod de engelske forsyningstropper, hvor Ysembart d'Azincourt, der anførte en lille skare let udrustede fodsoldater og væbnere samt omkring 600 bønder bag de engelske linjer, fik sikret sig nogle af Henriks personlige skatte, bl.a. hans krone. Om angrebet var planlagt som en del af den franske krigsstrategi, eller om den blev gennemført af en lokal samling landevejsrøvere er uklart i kilderne. d'Azincourt var med sikkerhed en lokal ridder, men han kan have været udvalgt til at angribe som følge af sit lokalkundskab og manglen på højere rangerende soldater. Ifølge nogle beretninger fandt angrebet sted, da slaget var ved at være overstået; det fik englænderne til at tro, at de blev angrebet bagfra. Barker følger her Gesta Henrici, som antages at være en feltpræst som befandt sig blandt forsyningstropperne, og konkluderer, at angrebet fandt sted i begyndelsen af slaget.
Uanset hvornår angrebet på forsyningstropperne fandt sted, blev Henrik bekymret for, at franskmændene vil omgruppere sig efter den første engelske sejr med henblik på et nyt angreb. Gesta Henrici skriver, at det skete, efter at englænderne havde overvundet det franske stormløb og havde øjnet den franske bagtrop ("i stort antal og stadig friske"). Le Fevre og Wavrin skriver ligeledes, at det var tegn på, at den franske bagtrop omgrupperede sig og "velorganiseret marcherede mod slagmarken", der fik englænderne til at tro, at de fortsat var i fare.Under alle omstændigheder beordrede Henrik, man skulle henrette, hvad der måske var flere tusinde franske fanger, og kun spare de højest rangerede (sandsynligvis for at få udbetalt en størst mulige løsesummer efter det herskende ridderlige system ved krigsførsel). Ifølge de fleste krønikeskrivere var Henriks frygt, at fangerne (som ved skæbnens gunst var flere end dem, som holdt dem fanget) ville blive bevidst om deres overtal og overmande de udmattede engelske soldater med våben fra slagmarken. Selv om hans ordre kan synes grusom, kan hans beslutning ses som berettiget i slagets lys, og selv ikke de franske krønikeskrivere kritiserer ham for den. I sit studie af slaget taler John Keegan for, at det primære mål ikke var at dræbe de franske riddere, men snarere at terrorisere dem til underkastelse og dæmpe enhver mulighed for, at de skulle finde på at genoptage kampen, som sandsynligvis ville have fået de ubenyttede franske reservetropper til at gå i kamp. Hvis det skete, kunne det været fatalt for de stadig undertallige engelske tropper, der nemt kunne have fået udskiftet en forbløffende sejr til et tilsvarende altødelæggende nederlag, da de engelske styrker nu var blandet med de franske, og de derfor ville have lidt alvorlige tab fra deres egne bueskytters pile, hvis de var blevet nødt til at genoptage skydningen. De engelske riddere nægtede at deltage i henrettelserne, da de anså det som uhæderligt og æreløst, og det var derfor et lille antal bueskytter, der foretog opgaven (måske omkring 200). Kombineret med vanskeligheden ved at dræbe så mange fanger på kort tid, har det fået Keegan spekulere på, om antallet af dræbte franske riddere måske end ikke nåede de hundrede, før reservetropperne flygtede fra slagmarken, og Henrik gav ordre til at indstille henrettelserne.Denne handling markerede enden på slaget, da de franske reservetropper mistede håbet og flygtede fra slagmarken, fordi de så hvor mange af deres adelsmænd, der var blevet fanget og dræbt.
Manglen på pålidelige kilder gør det umuligt at give et præcist tal for de franske tab. Det står dog klart, at selv om englænderne var i undertal, så var deres tab langt mindre end franskmændenes. De franske kilder angiver, at mellem 4.000 og 10.000 franskmænd døde under slaget, mens op til 1.600 englændere omkom. Det laveste relative tal i de franske kilder angiver, at franskmændene tabte seks gange flere mænd end englænderne. De engelske kilder varierer mellem 1.500 og 11.000 døde på den franske side, mens de selv ikke skulle have mistet mere end 100 mand.Barker påpeger ud fra tilgængelige kilder, at "mindst 112 englændere døde under slaget" (inklusive Edvard af York, et af Edvard 3.'s børnebørn), men nævner ikke de sårede. Et udbredt estimat angiver, at 450 englændere mistede livet, hvilket ikke er et ubetydeligt tal i en hær på omkring 8.500, men langt færre end de tusinder franskmændene mistede, hvoraf næsten alle blev dræbt eller fanget. Ved at bruge de laveste franske estimater for deres egne døde på omkring 4.000 giver det et forhold på næsten 9 til 1 i englændernes favør, og over 10 til 1, hvis fangerne bliver medregnet.Den franske side led store tab. Tre hertuger, mindste otte grever, en vicomte og en ærkebiskop døde sammen med mange andre adelige. Blandt de kongelige officerer mistede Frankrig en constable, admiral, Maître des Arbalétriers og prévôt af marskallerne. Baillierne fra ni større byer i Nordfrankrig blev dræbt, flere sammen med deres sønner, familie og støtter. Juliet Barker skriver, at slaget "skabte et stort hul blandt de naturlige ledere i Artois, Ponthieu, Normandiet og Picardiet."  Antallet af fanger varierer mellem 700 og 2.200, hvoriblandt hertugen af Orléans (den berømte digter Karl d'Orléans) og Jean Le Maingre (kendt som Boucicault) Marskal af Frankrig. Næsten alle disse fanger var adelige, da mindre værdifulde fanger blev slået ihjel.
Selv om sejren var militært afgørende, var dens indvirkning kompleks. Den førte ikke umiddelbart til yderligere engelske erobringer, da Henrik prioriterede at komme tilbage til England, hvilket han gjorde den 16. november for at blive modtaget med hyldest i London den 23. samme måned. Af sine undersåtter og andre riger i Europa blev Henrik opfattet som en sejrende helt, der kom hjem velsignet af Gud. Det fastslog legitimiteten i Lancastermonarkiet og Henriks fremtidige felttog i sin higen efter "rettigheder og privilegier" i Frankrig. Andre fordele ved sejren sås først senere. Kort efter slaget gik den skrøbelige våbenhvile mellem de Armagnac og de burgundiske fraktioner i stykker. Hovedparten af de slagne var på Armagnacs side, og det var dem, der havde mistet flest ledende officerer og fik skylden for nederlaget. Burgunderne benyttede sig af muligheden, og ti dage efter slaget mønstrede de deres hære og marcherede mod Paris. Det manglende sammenhold i Frankrig tillod, at Henrik brugte halvandet år på at forberede et nyt felttog, både politisk og militært. Da dette felttog blev indledt, gik det lettere for Henrik på grund af den skade, der var forvoldt på de politiske og militære strukturer i Normandiet under slaget.Det tog adskillige felttog gennem mange år, før Henrik omsider nåede sit mål. Han blev anerkendt som regent og arving til tronen af franskmændene ved freden i Troyes (1420). Det blev befæstet ved hans ægteskab med Katherine af Valois, datter af Karl 6.. Henrik døde dog som 36-årig to måneder før Karl, og blev aldrig konge af Frankrig. Hans søn Henrik 6. blev teknisk set konge af Frankrig ved Karls død, men han havde reelt kun kontrol over den nordlige del af landet, mens Dauphinen regerede i syd og krævede tronen.
De notable faldne franskmænd (primært navngivet af Enguerrand de Monstrelet) inkluderer:Ledende officerer:
Antoine af Bordeaux, Hertug af Brabant og Limburg og konsort hertug af Luxembourg (en af Johan den Uforfærdede, hertug af Burgunds brødre)
Edvard 3., Hertug af Bar (sammen med sin bror og nevø)Syv grever (otte med d'Albret):
Philip af Bordeaux, Greve af Nevers og Rethel (endnu en af Johan den Uforfærdedes brødre)
Frederik af Lorraine, Greve af Vaudémont (bror til Charles 2., Hertug af Lorraine)
Waleran 3. af Luxembourg, Greve af Ligny og Saint-Pol (kaldet "Greve af Fauqemberg" i krønikerne)
Dafydd Gam (Davy Gam) walisisk helt som efter sigende reddede Henrik 5.'s liv ved Agincourt
Blandt de omkring 1.500 fanger, der blev taget af englænderne, er følgende franskmænd notable:
Charles af Artois (Greve af Eu), den franske løjtnant for Normandiet og Guyenne.
John af Bourbon (Hertug af Bourbon-Auvergne-Forez), sandsynligvis den største feltherre i Sydfrankrig
Charles af Orleans (Hertug af Orleans-Blois-Valois), en magtfuld adelige fra det centrale Frankrig, og det titulære overhoved for Armagnac (hans ældre bror, Johan af Orleans (Greve af Angoulême-Périgord), havde været i engelsk fangeskab siden 1412).
Arthur de Richemont, bror til Johan 6., Hertug af Bretagne, Henrik 5.'s stedsøn (han var søn af Joan af Navarre, enkedronning af England).
I Anne Currys bog Agincourt: A New History fra 2005 argumenterer hun for (baseret på forskning i overleverede administrative dokumenter), at den franske hær har bestået af omkring 12.000 mand, og englændernes har været på omkring 9.000 mand, hvilket giver et overtal på 4:3. Juliet Barker skriver derimod i sin bog Agincourt: The King, the Campaign, the Battle (også udgivet i 2005), at englænderne var i undertal "mindst fire til én og muligvis helt op til seks til én". Hun foreslår tal omkring 6.000 for englænderne og omkring 36.000 for franskmændene, baseret på Gesta Henrici's tal på omkring 5.000 bueskytter og 900 engelske fodsoldater og Jean de Wavrins udsagn om, at "franskmændene var seks gange så talrige som englænderne". Encyclopædia Britannica fra 2009 anfører et antal på omkring 6.000 englændere og 20.000 til 30.000 franskmænd. Britannica fra 1911 opgiver nogle noget andre tal: Omkring 6.000 bueskytter, 1.000 fodsoldater og "nogle få tusinde andre til fods" for englænderne, og et fransk overtal på "mindst fire gange så mange".Med et af de laveste estimater for den franske hær og samtidig med et af de højeste for den engelske hær hører Curry til en minoritet, der mener, at forholdet var så tæt som 4:3. Visse historikere har støttet hendes teori om, at den franske hær var noget mindre end man ellers har antaget og den engelske noget større, selvom de ikke nødvendigvis er enige i Currys nøjagtige tal. Bertrand Schnerb, der er professor i middelalderhistorie på Universitet i Lille, mener, at den franske hær sandsynligvis bestod af mellem 12.000 og 15.000 tropper. Ian Mortimer skrev i sin bog 1415: Henry V's Year of Glory fra 2009, at Curry "minimerer det franske antal (ved at begrænse sine tal til dem, der hører til den grundlæggende hær samt få andre specifikke kompagnier) og maksimerer det engelske antal (ved at antage at antallet af dem, der blev sendt hjem fra Harfleur, ikke var større, end hvad der hørte til sygelisterne)", men er enig i at tidligere estimater overdriver forholdene, og han antyder, at "den mest ekstreme ubalance, som er troværdig, er 15.000 franske tropper mod 8.100 engelsk: et forhold på omkring to-til-en".Clifford J. Rogers, professor i historie på United States Military Academy, har for nylig argumenteret for at arkivmaterialet er for ukomplet til for alvor at ændre hans opfattelse af, at englænderne var i undertal 4:1. Juliet Barker er også uenig med Currys argumenter i et afsnit af hendes bog om Agincourt og skriver at: "Bevarede administrative optegnelser på begge sider, men særligt de franske, simpelthen er for ukomplette til at støtte [Currys] påstand om, at 9.000 englændere var oppe imod en hær, der kun var 12.000 mand stærk. Og hvis forskellen virkelig var så lille som 4:3, så gør dette beretninger om kampens forløb, som beskrevet af øjenvidner og samtidige kilder, til nonsens."De, der støtter en større ubalance, har generelt lagt større vægt på samtidige kilder og særligt øjenvidneberetninger. Gesta Henrici giver plausible tal for englænderne på omkring 5.000 bueskytter og 900 fodfolk, men Mortimer beskriver disse tal som "vildt upræcise", hvor englænderne dermed skulle være i undertal med 30:1, og der er også tvivl om, hvor meget der blev skrevet som propaganda for Henrik 5. Proportionerne virker også ukorrekte, da man fra bevarede kilder ved, at Henrik tog afsted med omkring fire gange så mange bueskytter som fodfolk og ikke 5½ gange så mange. De, der støtter tallene fra Gesta for den engelske hær, har generelt antaget, at selvom den engelske hær tog fra Harfleur med otte eller ni tusinde mænd, så er det sandsynligt, at de efter flere ugers felttog og sygdom i fjendtligt område har mistet mellem to og tre tusinde soldater Mortimer skriver dog: "På trods af prøvelserne på marchen havde Henry mistet meget få mænd på grund af sygdom eller død; og vi har uafhængige vidnesbyrd om, at ikke mere end 160 var blevet taget til fange på vejen." Mortimer skriver, at de burgundiske tal for den franske fortrop på 8.000 med en fortrop på 1.400 (eller 2.400) fodfolk i flankerne nogenlunde korresponderer med tal på omkring 10.000 som hertugen af Berry's herold angiver. Burgunderne beretter også om 4.000 bueskytter og 1.500 armbrøstskytter i fortroppen, hvilket ville få det samlede antal op på "14 eller 15 tusinde kæmpende mænd". (Det skal bemærkes at burgunderne angiver den samlede franske hær til at inkluderer urealistiske 50.000 mand, og tallene de bruger korresponderer ikke med de forhold, som de beskriver. Ved at bruge lignende tal, skriver Jean Le Fevre, at englænderne var i undertal 3:1, hvorimod Wavrin mener, at englænderne var i undertal 6:1.)
En særlig årsag til forvirringen kan være antallet af tjenestefolk på begge sider. Mortimer mener, at fordi der var så meget højere proportioner på den franske side, så var antallet af ikke-kæmpende endnu højere. Enhver soldat kunne forventes at have en page, som har redet på en af hans reserveheste. Hvis den franske hær havde omkring 10.000 ekstra beredne mænd (modsat kun 1.500 ekstra i den engelsk hær), så "så englænderne nok en hær, der var tre gange så stor som størrelsen på deres egne kampstyrke".Det kan diskuteres, om disse tjenestefolk skal tælles som ikke-kæmpende; Rogers accepterer eksempelvis, at franskmændene givetvis havde omkring 10.000 soldater, men inkluderer eksplicit én "gros valet" (en bevæbnet, pansret og bereden militærtjener) per fransk soldat i sine beregninger for forholdet.
Ikke længe efter den engelske sejr ved Agincourt blev der skrevet flere populære folkesange om slaget, hvoraf den mest berømte er "Agincourt Carol", der blev skrevet i første halvdel af 1400-tallet. Andre ballader fulgte, heriblandt "King Henry Fifth's Conquest of France", der fremhævede bestemte begivenheder, som kun var nævnt kort blandt de oprindelige krønikeskrivere.Den mest berømte kunstneriske fremstilling af slaget er William Shakespeare's Henry V, der blev skrevet i 1599. Skuespillet fokuserer på presset som konge, spændingerne mellem hvordan kongen skulle fremstå - ridderlig, ærlig og retfærdig - og hvordan en konge nogle gange er nødt til at optræde - machiavellisk og hensynsløs. Disse spændinger bliver illustreret i Shakespeares beskrivelse af Henriks beslutning om at dræbe nogle af de franske fanger, samtidig med han prøver at retfærdiggøre det og distancere sig selv fra begivenheden - dette tidspunkt i slaget bliver skildret som et brud på ridderligheden og som et nøgleeksempel på kongens paradokser. Shakespeares skildring af slaget spiller også på temaet modernitet - Shakespeare stiller den moderne engelske konge og hans hær op som kontrast mod den ældre og ridderlige franske hær. Shakespeares skuespil skildrer Henrik som leder af en sand engelsk hær i slaget og spiller på vigtigheden mellem forbindelsen mellem monarken og de menige soldater under kampen. Det oprindelige skuespil har dog ikke nogle scener af selve slaget, hvilket har fået kritikeren Rose Zimbardo til at beskrive det som "fuld af krigsførelse, men tomt for konflikt."Skuespillet introducerede den berømte St Crispins Dag-tale; Shakespeare lader Henrik give en rørende tale til sine soldater lige inden slaget, og opfordrer sin "våbenbrødre" til at stå sammen i den kommende kamp. Der er tale om en af Shakespeares mest heroiske taler, som kritikeren David Margolies har beskrevet ved, at den "stråler af ære, militær hæder, fædrelandskærlighed og selvopofrelse", og at den danner et af de første eksempler i engelsk litteratur, der forbinder solidaritet og kammeratskab til succes i kamp. Delvist som resultat heraf blev slaget brugt som en metafor i begyndelsen af første verdenskrig, da British Expeditionary Force forsøgte at stoppe den tyske fremmarch.Shakespeares version af slaget ved Agincourt er blevet filmatiseret i adskillige små og to større film – af Laurence Olivier i 1944, og af Kenneth Branagh i 1989. Da Oliviers film er indspillet kort inden invasionen af Normandiet, har han givet slaget, hvad Sarah Hatchuel beskriver som en "spændende og heroisk" tone, med et kunstigt, filmisk syn på kampscenerne. Branaghs version giver en længere og mere realistisk skildring af selve slaget og trækker på historiske kilder og billeder fra Vietnam og Falklandskrigen. I hans filmatisering bruger Peter Babakitis digitale effekter til at overdrive realistiske effekter i kampscenerne og skaber en mere avantgardisk fortolkning af kampene ved Agincourt.Slaget forbliver et vigtigt symbol i populærkulturen. Eksempelvis blev der afholdt en falsk retssag i Washington D.C. i marts 2010 mod Henrik 5. for hans forbrydelser og slagtningen af fanger, som både trak på historiske kilder og Shakespeares skuespil. Samuel Alito og Ruth Bader Ginsburg deltog som dommere. Retssagen drejede sig bredt om krigens berettigelse og ikke kun om spørgsmålet om fangerne. Selvom publikum stemte så tæt, at det var vanskeligt at afgøre udfaldet, blev Henrik fundet skyldig af retten på baggrund af "udviklede standarder for civilsamfundet".Den engelske forfatter Bernard Cornwells roman Azincourt fra 2008 handler om bueskytten Nicholas Hook, der deltog i slaget. Cornwell har baseret bogen på adskillige kilder, og hovedpersonen er også taget fra de engelske lister over deltagende bueskytter.
Adams, Michael C. (2002). Echoes of War: a thousand years of military history in popular culture.. Kentucky: University of Kentucky Press. ISBN 978-0-8131-2240-3. 
Barker, Juliet (2005). Agincourt: The King, the Campaign, the Battle (U.S. Title: Agincourt: Henry V and the Battle That Made England.). London: Little, Brown. ISBN 978-0-316-72648-1. 
Bennett, Matthew (1994). "The Development of Battle Tactics in the Hundred Years War". I: Curry, Anne; Hughes, Michael L. Arms, armies, and fortifications in the Hundred Years War. Woodbridge, England: Boydell Press. s. 7–20. ISBN 0-85115-365-8. 
Cantor, Paul A. (2006). "Shakespeare's Henry V: From the Medieval to the Modern World in". I: Murley, John A.; Sutton, Sean D.. Perspectives on politics in Shakespeare. ISBN 978-0-7391-1684-5. 
Curry, Anne (2000). The Battle of Agincourt: Sources and Interpretations. The Boydell Press. ISBN 0-85115-802-1. 
Curry, Anne (2006) [2005]. Agincourt: A New History. UK: Tempus. ISBN 978-0-7524-2828-4. 
de Monstrelet, Enguerrand (1853) [1810]. "The French and English meet in battle on the plains of Azincourt". The Chronicles of Enguerrand de Monstrelet. Translated by Thomas Johnes. London: Henry Bohn. s. 340. 
Glanz, James (24. oktober 2009). "Historians Reassess Battle of Agincourt". The New York Times. Hentet 26. oktober 2014. 
Hatchuel, Sarah (2008). "The Battle of Agincourt in Shakespeare's, Laurence Olivier's, Kenneth Branagh's and Peter Babakitis's Henry V". I: Hatchuel, Sarah; Vienne-Guerrin, Nathalie. Shakespeare on Screen: the Henriad. Rouen, France: Laboratoire ERIAC. ISBN 978-2-87775-454-5. 
Hibbert, Christopher (1971). Great Battles—Agincourt. London: Weidenfeld & Nicholson. ISBN 1-84212-718-7. 
Holmes, Richard (1996). War Walks. London: BBC Worldwide Publishing. s. 48. ISBN 0-563-38360-7. 
Jan Willem Honig (24. april 2012), "Reappraising Late Medieval Strategy: The Example of the 1415 Agincourt Campaign", War In History, 19 (2), s. 123–151, hentet 6. marts 2018. 
Keegan, John (1976). The Face of Battle: A Study of Agincourt, Waterloo, and the Somme. Penguin Classics Reprint. Viking Adult. ISBN 978-0-14-004897-1. 
Margolies, David (2006). "Henry V and ideology". I: Hatchuel, Sarah; Vienne-Guerrin, Nathalie. Shakespeare on Screen: the Henriad. Rouen, France: Laboratoire ERIAC. ISBN 978-2-87775-454-5. 
Mortimer, Ian (2009). 1415: Henry V's Year of Glory. London: Bodley Head. ISBN 978-0-224-07992-1. 
Rogers, Clifford J. (2008). "The Battle of Agincourt". I: Villalon, L. J. Andrew; Kagay, Donald J.. The Hundred Years War (Part II): Different Vistas. Leiden: Brill. s. 37–132. 
Rogers, Clifford J. (2008a). "The Battle of Agincourt: Appendix II". I: Villalon, L. J. Andrew; Kagay, Donald J.. The Hundred Years War (Part II): Different Vistas. Leiden: Brill. s. 114–21. 
Rogers, Clifford J. (2008b). "The Battle of Agincourt". I: Villalon, L. J. Andrew; Kagay, Donald J. The Hundred Years War (Part II): Different Vistas. Boston, MA: Brill. s. 107. ISBN 978-90-04-16821-3. 
Seward, Desmond (1999). The Hundred Years War: The English in France 1337–1453. Penguin. s. 162. ISBN 978-0-14-028361-7. 
Walsingham, Thomas (2005). "The Reign of King Henry V". I: Clark, James G.. The Chronica maiora of Thomas Walsingham, 1376–1422. Translated by David Preest. Woodbridge, England: Boydell Press. ISBN 1-84383-144-9. 
Wason, David (2004). Battlefield Detectives. London: Carlton Books. s. 74. ISBN 0-233-05083-3. 
Woolf, Daniel (2003). The Social Circulation of the Past: English historical culture, 1500–1730. Oxford: Oxford University Press. ISBN 978-0-19-925778-2. 
Wylie, James Hamilton & Waugh, William Templeton (1914). The Reign of Henry the Fifth. Cambridge: The University Press. s. 118. OCLC 313049420. 
"Battlefield Detectives - Agincourt". Crowd Dynamics Ltd Battlefield Detectives - Agincourt. Hentet 2005.  Fejl: forældet datoparameter.
BBC – The Battle of Agincourt and English claims to the French Crown 1415 – 1422
Agincourt with Anne Curry, Michael Jones and John Watts from In Our Time (BBC Radio 4)
Agincourt 1415: Henry V, Sir Thomas Erpingham and the triumph of the English archers ed. Anne Curry, Pub: Tempus UK, 2000 ISBN 0-7524-1780-0
The Azincourt Alliance, which arranges re-enactments of the battle at modern-day Azincourt

Slaget ved Blenheim (også kendt som Slaget ved Höchstädt), der blev udkæmpet den 13. august 1704, var et stort slag i den Spanske Arvefølgekrig. Ludvig 14. af Frankrig forsøgte at slå den tyske kejser Leopold 1. ud af krigen ved at besætte Wien, hovedstaden i det habsburgske rige, og opnå en fordelagtig fredsaftale. Wien var i alvorlig fare. Kurfyrst Maximilian 2. Emanuel af Bayern og marskal Marsins styrker i Bayern truede vestfra, og marskal Vendômes store armé i Norditalien udgjorde en alvorlig trussel med en mulig offensiv gennem Brennerpasset. Wien var også under pres fra Rákóczis ungarske oprør østfra. Hertugen af Marlborough indså faren og besluttede at komme Wien til undsætning ved at marchere sine styrker sydpå fra Bedburg og hjælpe med til at fastholde kejser Leopold i den store alliance.
En kombination af vildledning og fremragende administration – der skulle skjule hans sande bestemmelsessted for både venner og fjender betød, at hertugen af Marlborough uhindret kunne marchere 400 km fra Nederlandene til Donau på fem uger. Efter at have sikret sig Donauwörth ved Donau, forsøgte englænderen at komme i kamp med kurfyrstens og Marsins hær, inden marskal Tallard kunne nå at bringe forstærkninger frem gennem Schwarzwald. De fransk-bayerske hærførere var imidlertid tilbageholdende med at kæmpe, før de følte sig tilstrækkelig stærke, og derfor begyndte de allierede at plyndre Bayern for at tvinge dem i kamp. Taktikken lykkedes ikke, men da Tallard ankom for at afstive kurfyrstens hær, og prins Eugen ankom med forstærkninger til de allierede, kom de to hære endelig i kamp ved bredden af Donau i og omkring landsbyen Blindheim. Et betydeligt antal danske hjælpetropper deltog i slaget på allieret side.
Slaget ved Blenheim huskes som et af vendepunkterne i den Spanske Arvefølgekrig. Den overvældende allierede sejr sikrede Wien mod den fransk-bayerske hær og forhindrede således, at den store alliance brød sammen. Bayern blev slået ud af krigen, og Ludvig den 14.'s håb om en hurtig sejr blev slukket. Frankrig havde tab på over 30.000, inklusive den øverstkommanderende, marskal Tallard, som blev ført til England som fange. Inden kampagnen i 1704 sluttede, havde de allierede erobret Landau foruden byerne Trier (Trèves) og Trarbach ved Mosel som forberedelse af det følgende års felttog ind i selve Frankrig.
I 1704 var den Spanske Arvefølgekrig gået ind i sit fjerde år. Det foregående år havde været en succes for Frankrig og dets allierede, ikke mindst ved Donau, hvor marskal Villars og den bayerske kurfyrste havde opbygget en direkte trussel mod Wien, hovedstaden i det habsburgske monarki. Wien var blevet reddet af uenighed mellem de to hærførere, hvilket førte til, at den dygtige Villars blev skiftet ud med den knap så dynamiske marskal Marsin. Ikke desto mindre var truslen i 1704 stadig reel: Rákóczis ungarske oprør truede allerede på imperiets østside, og marskal Vendômes styrker truede med at invadere fra Norditalien. Ved hoffet i Versailles og Madrid var man sikker på, at Wien ville falde, hvilket næsten sikkert ville føre til den store alliances sammenbrud.For at isolere Donauområdet fra allieret indblanding skulle marskal Villerois 46.000 tropper fastholde de 70.000 hollandske og engelske tropper ved Maastricht i Nederlandene, mens general de Coigny beskyttede Alsace mod overraskelser med et yderligere korps. De eneste tropper, som umiddelbart kunne indsættes i forsvaret af Wien, var Ludwig Wilhelm af Badens styrke på 36.000, som var stationeret i Stollhofen linjen, hvor de holdt øje med marskal Tallard i Strasbourg. Der var også en svag styrke på 10.000 mand under Hermann Otto 2. af Limburg-Styrum som holdt øje med Ulm.
Både den kejserlige, østrigske ambassadør i London, grev Wratislaw, og hertugen af Marlborough indså betydningen af situationen ved Donau. Hollænderne derimod, som klyngede sig til deres tropper for at beskytte landet, var imod en eventyrlig militær operation langt sydpå ved Donau og ville aldrig frivilligt gå med til en større svækkelse af styrkerne i Nederlandene. Da Marlborough indså, at den eneste måde at omgå de hollandske ønsker på, var ved hemmeligholdelse og svig, gik han i gang med at snyde sine hollandske allierede ved at lade, som om han flyttede sine tropper til Mosel-floden, en plan, som var godkendt i Haag, men når han først var kommet dertil, ville han undslippe hollænderne og slutte sig til østrigske styrker i Sydtyskland. "Mine hensigter", skrev hertugen fra Haag den 29. april til sin fortrolige i regeringen, Sidney Godolphin, "er at marchere med englænderne til Koblenz og udtale, at jeg vil føre felttog langs Mosel; men når jeg når dertil, vil jeg skrive til De Hollandske Generalstater, at jeg anser det for absolut nødvendigt at redde Kejserdømmet ved at marchere med tropperne under min kommando og forene dem med dem i Tyskland ... for at gennemføre tiltag med Prince Louis af Baden med henblik på en hurtig nedkæmpelse af kurfyrsten af Bayern."
En rød kålorm, hvorpå alle øjne straks blev rettet, begyndte at bevæge sig standhaftigt dag for dag over europakortet og trak hele krigen med sig. – Winston Churchill.
Marlboroughs march indledtes den 19. maj fra Bedburg, 30 km nordvest for Köln. Hæren (der var samlet af hertugens bror, general Charles Churchill) bestod af 66 eskadroner, 31 bataljoner og 38 kanoner og morterer, i alt 21.000 mand (hvoraf 16.000 var britiske tropper). Denne styrke voksede undervejs, så da Marlborough nåede Donau, var den på 40.000 (47 bataljoner, 88 eskadroner). Mens Marlborough anførte sin hær blev General Overkirk i en defensiv stilling i den hollandske republik for det tilfælde, at Villeroi angreb. Hertugen havde forsikret hollænderne, at hvis franskmændene skulle finde på at indlede en offensiv, ville han vende tilbage i tide, men Marlborough regnede med, at når han marcherede sydpå, ville den franske hærfører følge efter ham. Han fik ret i sin antagelse: Villeroi skyggede hertugen med 30.000 mand i 60 eskadroner og 42 bataljoner.
Der var adskillige militære farer ved en sådan operation: Marlboroughs kommunikationslinjer langs Rhinen ville være udsat for fransk indgriben, for de franske generaler kontrollerede flodens venstre bred. Sådan en lang march ville med stor sandsynlighed betyde, at mange mænd og heste gik tabt ved udmattelse og sygdom; men Marlborough var overbevist om, at det hastede – "Jeg er meget opmærksom på, at jeg påtager mig en stor opgave" havde han tidligere skrevet til Godolphin, "men hvis jeg handlede anderledes, ville Kejserdømmet falde…"Mens de allierede forberedelser var gået i gang, havde franskmændene besvær med at holde marskal Marsin forsynet. Marsin havde opereret sammen med kurfyrsten af Bayern mod den kejserlige hærfører prins Ludwig af Baden og var i nogen grad afskåret fra Frankrig, idet hans eneste forsyningsvej gik gennem de klippefyldte pas i Schwarzwald. Den 14. maj lykkedes det med betydelig behændighed for marskal Tallard at bringe 10.000 mand forstærkninger og store forsyninger og våben gennem det vanskelige terræn ved at udmanøvrere baron Thüngen, den kejserlige general, som forsøgte at blokere hans vej. Tallard vendte derpå tilbage med sin egen styrke til Rhinen og omgik igen Thüngens forsøg på at blokere. Hele operationen var en fremragende militær bedrift.Den 26. maj nåede Marlborough Koblenz, hvor Mosel løber ud i Rhinen. Hvis han ville angribe langs Mosel, skulle han nu dreje vestpå, men i stedet krydsede hæren den følgende dag Rhinen (og gjorde holdt for at medtage 5.000 ventende hannoveranere og preussere). "Der bliver intet felttog ved Mosel", skrev Villeroi, som havde indtaget en defensiv stilling ved floden, "englænderne er allesammen rykket ind i Tyskland." Et andet muligt mål dukkede nu op i franskmændenes tanker – et allieret indfald i Alsace og et angreb mod byen Strasbourg. Marlborough tilskyndede dem til denne vurdering ved at bygge broer over Rhinen ved Philippsburg, en finte, som ikke blot tilskyndede Villeroi til at komme Tallard til hjælp ved forsvaret af Alsace, men som samtidig sikrede, at den franske plan om at rykke mod Wien forblev stoppet af usikkerhed.Mens Villeroi skyggede hver af Marlboroughs bevægelser, viste den hollandske frygt for en øjeblikkelig fransk modoffensiv mod deres svækkede stillinger i Holland sig at være ubegrundet. I alle tilfælde havde Marlborough lovet at vende tilbage til Holland, hvis der udviklede sig et fransk angreb der, ved at færge sine tropper ned ad Rhinen på pramme med en fart af 130 km om dagen. Opmuntret af denne følelse af sikkerhed enedes Generalstaterne straks om at sende den danske styrke på 7 bataljoner og 22 eskadroner som forstærkning. Marlborough nåede Ladenburg på flodsletten mellem Neckar og Rhinen og gjorde dér holdt i tre dage, for at hans kavaleri kunne hvile ud og tillade kanoner og infanteri at nå frem. Den 6. juni ankom Marlborough til Wiesloch syd for Heidelberg. Den følgende dag svingede den allierede hær væk fra Rhinen mod bjergene i Schwäbische Alb og Donau på den anden side. Endelig stod det klart, hvad der var Marlboroughs mål.
Den 10. juni mødte hertugen for første gang lederen af det kejserlige krigsråd, prins Eugen – ledsaget af grev Wratislaw – i landsbyen Mundelsheim, halvvejs mellem Donau og Rhinen. Den 13. juni sluttede den kejserlige hærfører prins Ludwig af Baden sig til dem i Großheppach. De tre generaler havde kommandoen over en styrke på næsten 110.000 mand. På konferencen blev det besluttet, at Eugen skulle vende tilbage med 28.000 mand til Stollhofen-linjen ved Rhinen for at holde øje med Villeroi og Tallard og forhindre dem i at støtte den fransk-bayerske hær ved Donau. I mellemtiden skulle Marlboroughs og Badens styrker forenes til en styrke på 80.000 mand og marchere til Donau og udfordre kurfyrsten og Marsin, inden disse kunne få forstærkninger.Velvidende om Marlboroughs mål mødtes Tallard og Villeroi i Landau i Alsace den 13. juni for hurtigt at lægge en handlingsplan, som kunne redde Bayern; men stivheden i den franske kommandostruktur betød, at afvigelser fra den oprindelige plan skulle godkendes i Versailles. Greven af Mérode-Westerloo, der ledede de flamske tropper i Tallards hær, skrev – "Èn ting er sikker: vi udskød vor march fra Alsace alt for længe og helt uforklarligt." Godkendelsen fra kongen Ludvig ankom den 27. juni: Tallard skulle forstærke Marsin og kurfyrsten ved Donau via Schwarzwald med 40 bataljoner og 50 eskadroner. Villeroi skulle fastholde de allierede, som forsvarede Stollhofen-linjen, eller hvis de allierede flyttede alle deres styrker til Donau, skulle han forenes med marskal Tallard, mens general de Coignies skulle beskytte Alsace med 8.000 mand. Den 1. juli krydsede Tallards arme på 35.000 mand igen Rhinen ved Kehl og begyndte sin march.I mellemtiden sluttede Marlboroughs styrker sig den 22. juni til Badens kejserlige styrker ved Launsheim. En strækning på 400 km var blevet tilbagelagt på fem uger. Takket være en omhyggeligt planlagt tidsplan var slitagen på styrken blev holdt nede på et minimum. Kaptajn Parker beskrev marchdisciplinen – "Mens vi marcherede gennem vore allieredes land, blev der udpeget kommissærer, som skulle forsyne os med alle nødvendigheder til mænd og heste ... soldaterne skulle bare opstille deres telte, koge vand og lægge sig ned og hvile." Som svar på Marlboroughs manøvrer flyttede kurfyrsten og Marsin, som var klar over, at de var i undertal med kun 40.000 tropper, deres styrker til en befæstet lejr ved Dillingen på Donaus nordlige bred. Marlborough kunne ikke angribe Dillingen, da han ikke havde belejringsartilleri – han kunne ikke medbringe nogen fra Nederlandene, og prins Ludwig havde undladt at levere nogen, selv om han havde lovet det.
De allierede havde alligevel behov for en base til forsyninger og et godt sted at krydse floden. Den 2. juli stormede Marlborough derfor i Slaget ved Schellenberg en nøglefæstning i højderne over byen Donauwörth. Count Jean d'Arco var blevet sendt af sted med 12.000 mand fra de fransk-bayerske lejr for at holde byen og den græsklædte bakke, men efter et voldsomt og blodigt slag, der medførte enorme tab på begge sider, blev Schellenberg til sidst erobret, hvilket tvang Donauwörth til at overgive sig kort efter. Kurfyrsten, som vidste, at hans stilling ved Dillingen nu var usikker, tog opstilling bag de stærke befæstninger i Augsburg.Tallards march stillede i mellemtiden prins Eugen overfor et dilemma. Hvis de allierede ikke skulle komme i undertal ved Donau, måtte han enten afskære Tallard, inden han kunne nå frem, eller han måtte selv skynde sig at forstærke Marlborough. Hvis han imidlertid trak sig tilbage fra Rhinen, kunne Villeroi rykke sydpå og forene sig med kurfyrsten og Marsin. Prins Eugen valgte et kompromis. Han efterlod 12.000 tropper til at forsvare linjen ved Stollhofen og marchede af sted med resten af sin hær for at komme Tallard i forkøbet.Da han var i undertal, kunne prins Eugen ikke for alvor afbryde Tallards march, men den franske marskals fremrykning blev alligevel ynkelig langsom. Tallards styrke havde lidt betydeligt mere end Marlboroughs tropper under sin march – mange af hans kavaleriheste led af snive, og bjergpassene var en hård udfordring for de 2.000 vogne med forsyninger. Lokale tyske bønder, som var vrede over den franske plyndring, bidrog til Tallards problemer, hvilket fik Mérode-Westerloo til at klage – "de ophidsede bønder dræbte adskillige tusinde af vore mænd, inden armeen var ud af Schwarzwald." Hertil kom, at Tallard havde insisteret på at belejre den lille by Villingen i seks dage (16.–22. juli), men opgav sit forehavende, da han opdagede, at prins Eugen nærmede sig.
Den 14. juli fik kurfyrsten i Augsburg besked om, at Tallard var på vej gennem Schwarzwald. De gode nyheder afstivede kurfyrsten i ikke at foretage sig noget og opmuntrede ham til at vente på forstærkninger. Men denne tilbageholdenhed overfor at kæmpe fik Marlborough til at gennemføre en kontroversiel plyndring af Bayern, hvor han lod afbrænde bygninger og afgrøder i det rige landsbrugsområde syd for Donau. Det havde to formål: For det første at lægge pres på kurfyrsten for at kæmpe eller slutte fred, inden Tallard nåede frem med forstærkninger, og for det andet at ødelægge Bayern som en base, hvorfra de franske og bayerske armeer kunne angribe Wien eller forfølge hertugen ind i Franken på et tidspunkt, han havde behov for at trække sig tilbage nordpå. Men ødelæggelsen kædet sammen med den langvarige belejring af Rain (9.–16. juli) fik prins Eugen til at klage "… efter indsatsen ved Donauwörth kan jeg ikke beundre dem," og senere konkluderede han: "Hvis han må tage hjem uden at have nået sit mål, vil det bestemt være ødelæggende for ham." Alligevel var det strategisk set lykkedes for hertugen at placere sine numerisk stærkere styrker mellem den fransk-bayriske arme og Wien.
Marskal Tallard nåede Ulm med 34.000 mand og sluttede sig til kurfyrsten og Marsin i Augsburg den 5. august (selv om Tallard ikke var imponeret af, at kurfyrsten havde spredt sin hær som svar på Marlboroughs plyndringer i området). Også den 5. august nåede prins Eugen Höchstädt og red samme aften hen for at mødes med Marlborough i Schrobenhausen.
Marlborough vidste, at det var nødvendigt at have endnu et sted at kunne krydse Donau, for det tilfælde at Donauwörth faldt i fjendens hænder. Derfor forlod de første af Badens 15.000 kejserlige tropper Marlborough (resten fulgte to dage senere) for at belejre den stærkt befæstede by Ingolstadt 30 km længere nede ad floden. Marlborough var ikke sikker på, at Baden kunne erobre byen, men med udsigt til at kurfyrsten ville komme ud af sit skjul for at undsætte byen, var Marlborough og Eugen lettede over at have en undskyldning for at blive fri for deres hidsige og muligvis upålidelige kollega.Med prins Eugens styrker ved Höchstädt på Donaus nordlige bred og Marlboroughs ved Rain på den sydlige diskuterede Tallard og kurfyrsten, hvad deres næste træk skulle være. Tallard foretrak at vente, få nye forsyninger og lade Marlboroughs Donau-felttog gå i stå i de koldere uger i efteråret. Kurfyrsten og Marsin derimod var med de nye forstærkninger ivrige efter at trænge videre. De franske og bayerske hærførere enedes til sidst om en plan og besluttede at angribe prins Eugens styrke, der var mindst. Den 9. august begyndte de fransk-bayerske styrker at krydse over til nordsiden af Donau.Den 10. august sendte prins Eugen en hastedepeche om, at han var i færd med at falde tilbage mod Donauwörth – "Fjenden er på vej. Det er næsten sikkert, at hele hæren krydser Donau ved Lauingen … sletten ved Dillingen er fyldt med tropper … alting, milord, handler om fart, og at De bringer dem i bevægelse til at mødes med mig i morgen, da jeg ellers frygter, at det vil være for sent." Med en række strålende marcher koncentrerede Marlborough sine styrker ved Donauwörth, og ved middagstid den 11. august var sammenkoblingen afsluttet.I løbet af den 11. august pressede Tallard fremad fra flodovergangene ved Dillingen. Den 12. august var de fransk-bayerske styrker i lejr bag den lille flod Nebel i nærheden af landsbyen
Blindheim (som i det følgende kaldes Blenheim) på sletten ved Höchstädt. Samme dag gennemførte Marlborough og Eugen deres egen rekognoscering af de franske stilliger fra kirkespiret i Tapfheim og flyttede deres samlede styrker til Münster – 8 km fra den franske lejr. En fransk rekognosceringsstyrke under marquis de Silly stødte frem for at afprøve fjenden, men blev drevet bort af allierede tropper, som havde taget stilling for at dække den fremrykkende hærs pionerer, der arbejdede på at bygge broer over de talrige vandløb i området og forbedre vejen vestpå til Höchstädt. Marlborough flyttede hurtigt to brigader under ledelse af general Wilkes og brigadegeneral Rowe frem for at sikre den smalle strimmel land mellem Donau og det skovklædte Fuchsberg ved Schwenningen slugten.Tallards arme var på 56.000 mand og 90 kanoner. Den store alliances hær var på 52.000 mand og 66 kanoner. Nogle allierede officerer, som var klar over, at fjenden var i overtal og klar over hans stærke forsvarsstilling, gjorde ophævelser over for Marlborough om faren ved at angribe, men hertugen stod fast: "Jeg kender faren, men et slag er absolut nødvendigt, og jeg stoler på, at modet og disciplinen blandt tropperne vil opveje vore svagheder". Marlborough og prins Eugen besluttede at vove alt og enedes om at angribe den følgende dag.
Slagmarken strakte sig over 6 km. Den yderste højrefløj af den fransk-bayerske arme var dækket af Donau. På den yderste venstrefløj lå de bølgende, fyrretræsdækkede bakker i Schwäbische Alb. Den lille flod Nebel (jorden var blød og sumpet på begge sider af den, og der var kun vadesteder hist og her), lå foran den franske linje. Den franske højrefløj var forankret i landsbyen Blenheim i nærheden af, hvor Nebel flyder ud i Donau. Landsbyen selv var omgivet af gærder, hegn, indesluttede haver og enge. Mellem Blenheim og den næste landsby Oberglau var hvedemarkerne blevet høstet og var nu ideelle for tropper at passere. Fra Oberglau til den næste bebyggelse Lutzingen var terrænet fyldt med grøfter, tykninger og brombærbuske og var et potentielt vanskeligt område for angriberne.
Klokken 2.00 om morgenen den 13. august blev 40 eskadroner sendt frem mod fjenden fulgt kl. 3.00 af hovedstyrken fordelt på otte kolonner, der trængte over Kessel. Omkring kl. 6 nåede de Schwenningen, 3 km fra Blenheim. De britiske og tyske tropper, som havde holdt Schwenningen besat om natten, sluttede sig til resten og dannede en niende kolonne på venstre side af hæren. Marlborough og prins Eugen lagde de sidste planer. De allierede hærførere enedes om, at Marlborough skulle lede 36.000 tropper og angribe Tallards styrke på 33.000 på venstre fløj (herunder erobre landsbyen Blenheim), mens Eugen med 16.000 angreb kurfyrstens og Marsins samlede styrker på 23.000 tropper på højre fløj. Hvis dette angreb blev ført hårdt igennem, ville kurfyrsten og Marsin ikke have tropper, der kunne sendes til hjælp for Tallard på deres højre fløj. Generalløjtnant John Cutts skulle angribe Blenheim samtidig med Eugens angreb. Med de franske flanker beskæftigede, ville Marlborough kunne krydse Nebel og indsætte det afgørende stød mod franskmændene i deres centrum. Marlborough ville imidlertid være nødt til at vente på, at Eugen var i stilling, inden slaget kunne begynde.
For Tallard var et angreb fra de allierede det sidste, han ventede den morgen. Han var blevet vildledt af de fanger, de Silly havde taget den foregående dag og var sikker på, at han selv lå i en sikker stilling. Tallard og hans kolleger var sikre på, at Marlborough og Eugene var på vej til at trække sig tilbage mod Nördlingen i nordøst. Tallard skrev en rapport herom til Ludvig 14. om morgenen, men han havde dårligt sendt budbringeren af sted, inden den allierede hær begyndte at dukke op over for hans lejr. "Jeg kunne se fjenden rykke stadig nærmere i ni store kolonner" skrev Mérode-Westerloo, " ... de fyldte hele sletten fra Donau til skovene i horisonten." Signalkanoner blev afskudt for at tilkalde de fouragerende delinger og forposter, da de franske og bayerske tropper forsøgte at stille op i slagorden for at møde den uventede trussel.
Omkring kl. 8 åbnede det franske artilleri på højre fløj ild, hvilket blev besvaret af oberst Bloods kanonbatterier. Kanonerne blev hørt af Baden i hans lejr uden for Ingolstadt, "Prinsen og hertugen er i kamp i dag mod vest." skrev han til kejseren. "Himlen velsigne dem." En time senere klatrede Tallard, kurfyrsten og Marsin op i Blenheims kirketårn for at færdiggøre deres planer. Det blev besluttet, at kurfyrsten og Marsin skulle holde fronten fra bakkerne til Oberglau, mens Tallard skulle forsvare området fra Oberglau til Donau. De franske hærførere var imidlertid uenige om, hvordan man skulle udnytte Nebel floden. Tallards taktik – som blev modsagt af Marsin og Kurfyrsten, som mente at det var bedre at lade infanteriet rykke frem til selve floden – gik ud på at lokke de allierede over floden og så slippe kavaleriet løs på dem og skabe panik og forvirring, Mens fjenden kæmpede i engene, ville han blive fanget i krydsilden fra Blenheim og Oberglau. Planen var god, hvis alle dele blev gennemført, men den gav Marlborough mulighed for at krydse floden uden alvorlig modstand og udkæmpe det slag, han havde planlagt.
De fransk-bayerske feltherrer opstillede deres styrker. I landsbyen Lutzingen placerede grev Maffei fem bayerske bataljoner med et stort batteri på 16 kanoner i udkanten af landsbyen. I skovene vest for Lutzingen tog syv franske bataljoner under marquis de Rozel opstilling. Mellem Lutzingen og Oberglau placerede kurfyrsten 27 eskadroner kavaleri – grev d'Arco førte 14 bayerske eskadroner og grev Wolframsdorf havde yderligere 13 til støtte i nærheden. Til højre herfor stod Marsins 40 franske eskadroner og 12 bataljoner. Landsbyen Oberglau var pakket med 14 bataljoner under kommando af marquis de Blainville (heriblandt effektive irske lejesoldater, der gik under navnet 'Wild Geese'). Seks batterier kanoner var placeret ved siden af landsbyen. Til højre for disse franske og bayerske stillinger, mellem Oberglau og Blenheim, opstillede Tallard 64 franske og vallonske eskadroner (16 hentet fra Marsin) støttet af ni franske bataljoner, som stod i nærheden af vejen til Höchstädt. I kornmarkerne ved Blenheim stod tre bataljoner fra Regiment de Roi. Ni bataljoner under kommando af marquis de Clérambault holdt selve landsbyen besat. Fire bataljoner stod bagved og yderligere 11 var i reserve. Disse bataljoner blev støttet af Hautefeuilles 12 eskadroner af afsiddede dragoner. Klokken 11.00 var Tallard, kurfyrsten og Marsin på plads. Mange af de allierede generaler var tøvende overfor at angribe en så forholdsvis stærk stilling. Earl of Orkney indrømmede senere, at "var jeg blevet spurgt om min mening, ville jeg have været imod det."Prins Eugen skulle være i stilling kl. 11.00, men på grund af det vanskelige terræn og beskydningen fra fjenden gik det langsomt. Lord Cutts kolonne, som kl. 10 havde jaget fjenden væk fra to vandmøller ved Nebel, havde allerede taget opstilling ved floden over for Blenheim og måtte de de næste tre timer udholde alvorlig beskydning fra et 6 kanoners batteri placeret nær landsbyen. Resten af Marlboroughs arme, som ventede i deres geledder på den forreste skråning, måtte også udholde beskydningen fra det franske artilleri og led tab på 2.000 døde og sårede, endnu inden angrebet var begyndt. I mellemtiden reparerede ingeniører en stenbro over Nebel og byggede fem yderligere broer og overgange over engene mellem Blenheim og Oberglau. Marlboroughs nervøsitet blev endelig bragt til ende, da oberst Cadogan lige efter middag kunne rapportere, at Eugens preussiske og danske infanteri var på plads – og ordren til generel fremrykning blev givet. Klokken 13 fik Cutts ordre til at angribe landsbyen Blenheim, mens prins Eugen blev anmodet om at angribe Lutzingen på de allieredes højre flanke.
Cutts beorderede brigadegeneral Archibald Rowes brigade til at angribe. Det britiske infanteri rejste sig fra bredden af Nebel og marcherede roligt mod Blenheim, en afstand på ca. 130 meter. John Fergusons britiske brigade støttede Rowes venstre fløj og rykkede perfekt synkroniseret frem mod barrikaderne mellem landsbyen og floden, der blev forsvaret af Hautefeuilles dragoner. Da afstanden var omkring 25 meter, affyrede franskmændende en dødbringende salve. Rowe havde givet ordre til, at ingen skulle skyde, før han havde stukket til palisaderne med sin sabel, men da han trådte frem for at give signalet, faldt han dødeligt såret om.
De overlevende i de forreste kompagnier sluttede op i hullerne i geleddet og styrtede fremad. Små grupper gennembrød forsvaret, men gentagne franske byger af kugler tvang briterne tilbage mod Nebel med store tab. Da angrebet gik i stå, faldt 8 eskadroner af elite Gens d'Armes, under ledelse af den schweiziske veteranofficer Beat-Jacques von Zurlauben over briterne og huggede ind på den udsatte flanke af Rowes eget regiment. Wilkes hessiske brigade, som lå i nærheden i græsset ved vandkanten stod fast og slog angrebet fra Gens d'Armes tilbage med en stadig ild og gjorde det muligt for briterne og hesserne at omgruppere og iværksætte et nyt angreb.Selv om de allierede igen blev slået tilbage, bar disse vedvarende angreb mod Blenheim til sidst frugt, idet de skræmte Clérambault til at begå den værste franske fejl i slaget. Uden at have konsulteret Tallard beordrede Clérambault sine reservebataljoner ind i landsbyen, hvilket forstyrrede balancen i den franske stilling og modvirkede den talmæssige franske overlegenhed. "Mændene stod så tæt", skrev Mérode-Westerloo, "at de ikke havde plads til at skyde og langt mindre udføre nogen ordrer." Marlborough så denne fejl og stoppede Cutts i iværksættelsen af et tredje angreb og gav ham ordre til simpelthen at fastholde fjenden i Blenheim. Højest 5.000 allierede soldater holdt et dobbelt så stort antal franske infanterister og dragoner fanget.
 … Prins Eugen og de kejserlige tropper var blevet slået tilbage tre gange, helt tilbage til skovene, og havde rigtig fået bank. – Mérode-Westerloo.
På de allieredes højre fløj kæmpede prins Eugens preussiske og danske styrker desparat mod de numerisk overlegne styrker under kurfyrsten og Marsin. Leopold 1. prins af Anhalt-Dessau førte fire brigader over Nebel for at angribe den godt befæstede stilling i Lutzingen. Her var Nebel floden en mindre forhindring, men det store batteri, som var opstillet i udkanten af landsbyen havde et godt skudfelt over det åbne terræn, som strakte sig til bebyggelsen Schwennenbach. Så snart infanteriet krydsede vandløbet, blev det ramt af Maffeis infanteri og skudsalver fra de bayriske kanoner, der var placeret både foran landsbyen og i siden ved skovlinjen mod højre. Trods store tab forsøgte preusserne at storme det store batteri, mens danskerne under Henrik von Scholten, forsøgte at drive det franske infanteri ud af krattene på den anden side landsbyen.Mens infanteriet var i hård kamp, fandt Eugens kavaleri vej over Nebel. Efter en indledende succes blev hans første kavalerilinje under den kejserlige rytterigeneral Prins Maximilian af Hannover presset af den anden linje af Marsins kavaleri og blev tvunget tilbage over Nebel i forvirring. Alligevel kunne de udmattede franskmænd ikke følge op på deres fremgang, og de to kavaleristyrker forsøgte at omgruppere sig og bringe orden i rækkerne. Uden kavaleristøtte og i fare for omringning blev det preussiske og danske infanteri tvunget til at trække sig tilbage over Nebel. Der spredte sig panik blandt nogle af Eugens tropper, mens de krydsede vandløbet. Ti faner blev tabt til bayrerne, og hundreder blev taget til fange. Det var kun som følge af Eugens lederskab og den preussiske prins, at det kejserlige infanteri blev forhindret i at forlade slagmarken.Efter at have fået samling på sine tropper i nærheden af Schwennenbach – et godt stykke forbi deres udgangspunkt – forberedte Eugen sig på at gennemføre et andet angreb anført af eskadronerne i anden linje under Hertugen af Württemberg-Teck; men igen blev de fanget i en morderisk krydsild fra artilleriet i Lutzingen og Oberglau og blev snart igen kastet tilbage i uorden. Franskmændene og bayerne var i næsten lige så stor uorden som deres modstandere, og de havde også behov for inspiration fra feltherren, kurfyrsten, som sås – " … ridende frem og tilbage og indgyde tropperne nyt mod." Anhalt-Dessaus danske og preussiske infanteri angreb for anden gang, men kunne ikke fastholde det vundne uden fornøden støtte. Igen faldt de tilbage over vandløbet.
 … de begyndte at passere [engene og Nebel floden] så hurtigt, som det vanskelige terræn tillod det. – Churchills præst.
Mens disse begivenheder fandt sted ved Blenheim og Lutzingen, forberedte Marlborough sig på at krydse Nebel. Det midterste af linjen under kommando af hertugens bror, general Charles Churchill, bestod af infanteribataljoner opstillet i to rækker. Syv bataljoner foran for at sikre et fodfæste over Nebel og 11 bataljoner bagved som sørgede for dækning fra den allierede side af vandløbet. Mellem infanteriet var der i to linjer placeret 72 eskadroner kavaleri. Den første linje af infanterister skulle passere vandløbet først og marchere så langt frem på den anden side, som de kunne. Denne linje ville så danne formation og tillade kavaleriet at passere ved at efterlade huller i linjen, som var tilstrækkelig store til at kavaleriet kunne passere og tage opstilling forrest.
Marlborough beordrede formationen fremad. Igen angreb Zurlaubens Gens d'Armes og forsøgte på at slå Lumleys britiske kavaleri på flugt. De forbandt Cutts kolonne overfor Blenheim med Churchills infanteri. Da disse franske eliteenheder angreb, stod de over for fem britiske eskadroner under oberst Francis Palmes. Til franskmændenes bestyrtelse blev deres Gens d'Armes slået tilbage i frygtelig uorden, forfulgt et godt stykke forbi Maulweyer vandløbet, som strømmer gennem Blenheim. "Hvad? Er det muligt?" udbrød kurfyrsten, "de franske herrer flygter?" Palmes forsøgte imidlertid at forfølge sin succes, men blev slået tilbage i nogen forvirring af andet fransk kavaleri og musketild fra udkanten af Blenheim.Ikke desto mindre var Tallard alarmeret over, at eliteenheden var blevet slået på flugt og red hastigt over slagmarken for at bede Marsin om forstærkninger. Men da han blev hårdt presset af Eugen, hvis andet angreb netop var i fuld gang, afslog Marsin. Mens han konsulterede Marsin, blev mere af hans infanteri trukket ind i Blenheim af Clérambault. Selv om Tallard var klar over situationen, gjorde han intet for at rette op på denne alvorlige fejltagelse, hvilket efterlod ham med blot 9 bataljoner infanteri i nærheden af Höchstädt-vejen til at modstå fjendens koncentrerede rækker i centrum. Zurlauben forsøgte adskillige gange igen at forstyrre de allieredes opstilling på Tallards side af vandløbet. Hans forreste kavaleri gjorde udfald ned af skråningen mod Nebel. Men angrebene var ikke koordinerede, og de allieredes støtte skudsalver afskrækkede de franske ryttere.
Under disse træfninger blev Zurlauben dødeligt såret og døde to dage senere. Klokken var lige efter 15.
Det danske kavaleri under hertugen af Württemberg-Öels (ikke at forveksle med hertugen af Württemberg, som var underlagt prins Eugen), havde taget sin tid om at overskride Nebel ved Oberglau, mens det blev generet af Marsins infanteri ved landsbyen, og danskerne blev trængt tilbage over vandløbet. Oberst Horns hollandske infanteri havde held til at trænge franskmændene tilbage fra bredden, men det var tydeligt, at inden Marlborough kunne iværksætte sit hovedangreb mod Tallard, måtte Oberglau erobres.
Grev Horn fik af prinsen af Holstein-Beck ordre til at erobre landsbyen, men hans to hollandske brigader blev hugget ned af de franske og irske tropper, som tilfangetog og sårede prinsen dødeligt under kampen. Slaget var nu på vippen. Hvis Holstein-Becks hollandske kolonne blev nedkæmpet, ville hæren snart deles i to: Eugen fløj ville være isoleret fra Marlboroughs, og initiativet ville overgå til de fransk-bayerske styrker, som nu var i kamp på hele sletten. Da han så muligheden, beordrede Marsin sit kavaleri til at skifte fra at angribe Eugen og dreje mod højre og den åbne flanke af Churchills infanteri, som var trukket op foran Unterglau. Marlborough (som havde krydset Nebel på en midlertidig bro for personligt at overtage ledelsen), beordrede Hulsens hannoveranske bataljoner til at støtte det hollanske infanteri. En hollandsk kavaleribrigade under Averock blev også kaldt frem, men var snart under pres fra Marsins mere talrige eskadroner.
Marlborough anmodede nu Eugen om at frigøre grev Hendrick Fugger og hans kejserlige kyrasserbrigade til at hjælpe med at slå det franske kavalerifremstød tilbage. Trods hans egen desperate kamp adlød prinsen straks, og demonstrerede herved den høje tillid og det gensidige samarbejde mellem de to generaler. Selv om Nebel-vandløbet lå mellem Fuggers og Marsins eskadroner, blev franskmændene tvunget til at skifte front for at møde denne nye trussel og fjernede derved Marsins mulighed for at angribe Marlboroughs infanteri i siden. Fuggers kyrasserer angreb, og da de ramte i en fordelagtig vinkel, kastede de Marsins eskadroner tilbage i uorden. Med støtte fra oberst Bloods batterier havde det hessiske, hannoveranske og hollandske infanteri – som nu var under kommando af grev Berensdorf – held til at trænge det franske og irske infanteri tilbage ind i Oberglau, så de ikke igen kunne true Churchills flanke, mens han rykkede frem mod Tallard. Den franske kommandant i landsbyen, Marquis de Blainville, var en af de mange faldne.
De [franske] fodsoldater forblev i den bedste orden, jeg nogensinde har set, indtil de blev skåret i stykker næsten i rang og geled. – Lord Orkney.
Klokken 16 og med fjendtlige tropper under belejring i Blenheim og Oberglau var det allierede centrum med 81 eskadroner (ni eskadroner var blevet overført fra Cutts kolonne) støttet af 18 bataljoner solidt plantet midt i den franske linje bestående af 64 eskadroner og 9 bataljoner af nye rekrutter. Der var nu en pause i slaget. Marlborough ønskede, at angrebet skulle ske samtidig over hele fronten, og Eugen havde brug for tid til at reorganisere sine tropper efter at være blevet slået tilbage for anden gang.Lige efter kl. 17 var alting parat langs den allierede front. Marlboroughs to linjer af kavaleri var nu rykket frem foran hertugens kamplinje med to understøttende linjer af infanteri bag dem. Mérode-Westerloo forsøgte at frigøre noget af det franske infanteri, som var stuvet sammen i Blenheim, men Clérambault beordrede tropperne tilbage ind i landsbyen. Det franske kavaleri satte igen ind mod den forreste linje – Lumleys englændere og skotter på de allieredes venstre fløj og Hompeschs hollandske og tyske eskadroner på den allierede højrefløj. Tallards eskadroner, som savnede infanteristøtte, var trætte og udslidte, men fik alligevel presset de allieredes forreste linje tilbage til deres infanteristøtte. Da slaget stadig ikke var afgjort, måtte Marlborough give en reprimande til en af sine kavaleriofficerer, som forsøgte af forlade slagmarken: "Sir, De tager fejl, fjendens linjer ligger i den retning… " Nu, på ordre fra hertugen, blev den anden linje under von Bulow og greven af Ost-Friese beordret frem ,og da de stødte frem i centrum, lykkedes det endelig for de allierede at slå Tallards trætte kavaleri på flugt. Med kavaleriet på vild flugt kæmpede de resterende ni franske infanteribataljoner med desperat mod, mens de forsøgte at danne kvadrater, men det var håbløst. De franske bataljoner blev løbet over ende af oberst Bloods nærkampsartilleri og ild fra delinger. Mérode-Westerloo skrev senere: "[De] døde alle hvor de stod, placeret ude på den åbne slette uden støtte fra nogen."Hovedparten af Tallards retirerende tropper tog retning mod Höchstädt, men de fleste nåede ikke i sikkerhed i byen og faldt i stedet i Donau, hvor op imod 3.000 franske kavalerister druknede. Andre blev hugget ned af det forfølgende kavaleri. Marquis de Gruignan forsøgte et modangreb, men han blev let kastet til siden af de triumferende allierede. Efter en sidste samling bag teltene i sin lejr, hvor han kom med opfordringer til at stå fast og kæmpe, blev marskal Tallard hvirvlet ind i flugten og presset mod Sonderheim. Omringet af en eskadron hessiske tropper overgav Tallard sig til oberstløjtnant de Boinenburg, Prinsen af Hessen-Kassels aide-de-camp og blev under eskorte sendt til Marlborough. Hertugen bød den franske hærfører velkommen. "Jeg er meget ked af, at en så ond ulykke har ramt en soldat, som jeg har den højeste agtelse for." Med bukken og honnør blev marskallen eskorteret til Marlboroughs karet.
 … vore mænd kæmpede i og gennem ilden … indtil mange på begge sider var brændt til døde. – Menig Deane, Grenadier Guards.
I mellemtiden havde de allierede igen angrebet det bayerske holdepunkt i Lutzingen.
Prins Eugen blev imidlertid irriteret over indsatsen fra sit kejserlige kavaleri, hvis tredje angreb var slået fejl. Han havde allerede skudt to af sine ryttere for at forhindre en generel flugt. Derpå, idet man med afsky erklærede, at han ønskede at "kæmpe blandt modige mænd og ikke blandt kujoner" gik han til angreb sammen med det preussiske og danske infanteri, og det samme gjorde Dessauer, som svingede en regimentsfane for at inspirere sine tropper. Denne gang lykkedes det for preusserne at storme det store bayerske batteri og overmande kanonbesætningerne. På den anden side af landsbyen besejrede Henrik von Scholtens danskere det franske infanteri i en desparat kamp mand-mod-mand med bajonetter. Da de så, at centrum var brudt sammen, besluttede kurfyrsten og Marsin, at slaget var tabt, og ligesom resterne af Tallards hær flygtede de fra slagmarken (om end i bedre orden end Tallards mænd). Forsøg på at organisere en allieret styrke, der skulle forhindre Marsins tilbagetrækning, slog fejl på grund af udmattelse blandt kavaleriet og stigende forvirring på slagmarken.
Marlborough måtte nu rette sin opmærksomhed væk fra de flygtende fjerder og give Churchill ordre til at indsætte mere infanteri i en storm mod Blenheim. Orkneys infanteri, Hamiltons britiske brigade og St Pauls hannoveranere rykkede over de nedtrampede hvedemarker til hytterne. Hårde mand-mod-mand kampe tvang efterhånden franskmændene ind mod landsbyens centrum i og omkring den muromkransede kirkegård, som var blevet forberedt til forsvar. Hay og Ross' afsiddede dragoner blev også sat ind, men led under et modangreb fra regimenterne fra Artois og Provence under ledelse af oberst de la Silvière. Oberst Belvilles hannoveranere blev også indsat i slaget for at afstive og opmuntre dragonerne og gik endnu en gang til angreb. De allieredes fremgang var langsom og vanskelig, og ligesom forsvarerne led de store tab.
Mange af hytterne var nu i brand, hvilket dækkede slagmarken i røg, og drev forsvarerne ud af deres stillinger. Da han hørte lyden af kamp i Blenheim, sendte Tallard en meddelelse til Marlborough, hvor han tilbød at give garnisonen ordre til at trække sig tilbage fra slagmarken.
"Meddel Monsieur Tallard," svarede hertugen, "at i den situation han nu befinder sig i, har han ingen kommando." Alligevel var den allierede feltherre ivrig efter en hurtig afslutning, da tusmørket sænkede sig. Det franske infanteri forsøgte hårdnakket at fastholde sin stilling i Blenheim, men dets kommandant var intetsteds at finde. Clérambaults insisteren på at holde sin store styrke inde i landsbyen beseglede hans skæbne den dag.
Da han indså, at hans taktiske fejl havde bidraget til Tallards nederlag i centrum, flygtede Clérambault fra Blenheim og de 27 bataljoner, der forsvarede landsbyen, og rapporteredes druknet i Donau under flugten.
På dette tidspunkt var Blenheim under angreb fra alle sider fra tre britiske generaler: Cutts, Churchill og Orkney. Franskmændene havde slået alle angreb tilbage med store tab, men mange havde set, hvad der var sket på sletten, og hvad konsekvensen ville blive for den. Deres hær var på flugt, og de var afskåret. Orkney, som angreb bagfra, prøvede nu en ny taktik – "… jeg fik i hovedet at indlede forhandlinger," skrev han senere, "hvilket de accepterede, og og straks efter kapitulerede deres brigadegeneral de Nouville til mig for at blive fange på nåde og unåde og nedlægge våbnene." Truet af allierede kanoner fulgte andre enheder deres eksempel; men det var først klokken 21, at marquis de Blanzac, som havde overtaget kommandoen i Clérambaults fravær, tøvende accepterede nederlagets uundgåelighed og omkring 10.000 mand af Frankrigs bedste infanteri havde nedlagt deres våben.Under disse begivenheder var Marlborough stadig i sadlen og forfulgte den nedkæmpede fjende.
Under en kort pause nedskrev han en kort meddelelse til sin kone Sarah på bagsiden af en gammel kroregning: "Jeg har ikke tid til at sige mere end at bede dig om at hilse dronningen og lade hende vide, at hendes hær har vundet en storslået sejr."
De franske tab var enorme: over 30.000 dræbte, sårede og savnede. Hertil kom, at myten om de uovervindelige franskmænd var blevet knust, og Ludvig 14. håb om en hurtig og sejrrig fred var vredet ud af hans hænder. Mérode-Westerloo opsummerede fejlene ved Tallards hær således: "Franskmændene tabte dette slag af mange grunde. En af dem var, at de havde for høje tanker om deres egne evner … En anden var deres fejlagtige dispositioner på slagmarken, og hertil var der en om sig gribende mangel på disciplin og mangel på erfaring … Det krævede alle disse fejltagelser for at tabe et så berømt slag." Det var en hård kamp, som fik prins Eugen til at sige: "Jeg har ikke en eskadron eller en bataljon, som ikke angreb mindst fire gange." Alligevel var slaget ved Blenheim formentlig den mest afgørende sejr i krigen: Marlborough og Eugen, der arbejdede hver for sig, men i samarbejde, havde reddet det habsburgske rige og og havde dermed reddet den store alliance fra at bryde sammen. München, Augsburg, Ingolstadt, Ulm og hele resten af Bayern faldt snart i hænderne på de allierede. Ved Traktaten i Ilbersheim, der blev underskrevet den 7. november 1704, blev Bayern lagt under østrigsk militærstyre, hvilket gjorde det muligt for habsburgerne at udnytte dets ressourcer under resten af krigen.Resten af Kurfyrsten af Bayerns og marskal Marsins fløj haltede tilbage til Strasbourg, og mistede yderligere 7.000 mand ved deserteringer. Selv om han fik tilbudt at forblive regent i Bayern (under stramme betingelser i form af en alliance med Østrig) forlod kurfyrsten sit land og familie for at fortsætte krigen mod de allierede fra de de Spanske Nederlande, hvor han stadig var generalguvernør. Den øverstkommanderende den dag, marskal Tallard, som i modsætning til sine underordnede ikke var blevet udvekslet eller betalt løsesum for, blev ført til England og indespærret i Nottingham indtil hans løsladelse i 1711.Felttoget i 1704 varede betydelig længere end normalt, da de allierede forsøgte at vride den størst mulige fordel ud af det. Da de var klar over, at Frankrig var for mægtigt til, at man kunne tvinge det til at slutte fred på baggrund af en enkelt sejr, mødtes prins Eugen, Marlborough og Baden for at planlægge deres næste skridt. For det følgende år foreslog hertugen et felttog langs Moseldalen for at flytte krigen dybt ind i Frankrig. Det krævede erobring af den store fæstning Landau, som bevogtede Rhinen og byerne Trier og Trarbach ved Mosel. Trier blev erobret den 26. oktober, og Landau faldt den 23. november til markgreven af Baden og prins Eugen. Da Trarbach faldt den 20. december, sluttede felttoget i 1704.
Marlborough vendte tilbage til England den 14. december (jul) og modtog hyldesten fra dronning Anne og hele landet. I de første dage af januar blev de 110 kavalerifaner og 128 infanterifaner, som blev erobret under slaget, båret i procession til Westminsterpaladset. Men der var stadig mere i vente. I februar tildelte dronning Anne, som havde udnævnt Marlborough til hertug i 1702, ham Woodstock i Oxfordshire og lovede ham en sum på £240.000 til at bygge et passende hus som gave fra en taknemmelig krone som anerkendelse for hans sejr – en sejr, som den britiske historiker Sir Edward Creasy betragtede som et af de afgørende slag i historien. Han skrev: "Havde det ikke været for slaget ved Blenheim, kunne hele Europa den dag i dag lide under effekten af franske erobringer, der mindede om Alexander den stores i udstrækning og Romerriget i varighed."Den dag i dag er Blenheim Palace den eneste britiske bolig med betegnelsen "palace" som ikke tilhører kongehuset. Det tilhører stadig Hertugen af Marlborough.

Slaget ved Crécy, også kaldet Slaget ved Cressy, var en vigtig engelsk sejr under Hundredårskrigen, der fandt sted den 26. august 1346. Sammen med de senere slag ved Poitiers (1356) og Agincourt (1415) var Crécy den første af tre meget afgørende engelske sejre under den langtrukne konflikt mellem de to riger.
Slaget blev udkæmpet nær Crécy i Nordfrankrig. Edvard 3. ledte og sejrede med en hær bestående af engelske og walisiske soldater allieret med tropper fra Det tysk-romerske Rige mod den meget større hær bestående af franske, genovesiske og mallorcanske tropper ledet af Philip 6. Den engelske hær var opmuntret af erfaringerne med taktisk fleksibilitet og udnyttelse af terrænet fra saksere, vikinger, muslimer og tidligere kampe med skotterne, og selvom de var voldsomt i undertal, vandt de en stor sejr over franskmændene.Slaget introducerede langbuen som et dominerende våben på vesteuropæiske slagmarker. Effekten var ødelæggende, når de blev anvendt i store mængder. Slaget ved Crécy var også den første gang, at den engelske hær benyttede sig af en såkaldt ribauldequin, der var en tidlig form for kanon på slagmarken, idet man har fundet kanonkugler ved arkæologiske udgravninger århundreder senere. Englændernes kombinerede krigstaktik, der bestod af de nye våben og taktikker, der var langt mere fokuserede på infanteriet end tidligere slag i middelalderen (der normalt var domineret af fokus på den tungt udrustede ridder til hest) samt bondestandens drab af ukampdygtige riddere efter slaget, har gjort, at slaget beskrives som "begyndelsen til enden for ridderlighed".
Kampen lammede den franske hærs evne til at hjælpe Calais, som faldt for englændernes belejring det følgende år. Calais forblev under engelsk styre i mere end to århundreder og blev først en del af Frankrig igen i 1558.
I 2015 udkom bogen The Battle of Crécy: A Casebook, der efter grundig research konkluderede, at slaget fandt sted syd for Crécy i stedet for nord, som man hidtil har troet.
Da den franske monark Karl 4. døde i 1328, var Edvard 3. af England hans nærmest levende mandlige slægtning og lovformelige arving. Det franske hof mente dog, at Karls nærmeste slægtning var hans fætter, Philip, greve af Valois. Philip blev kronet som Philip 6. af Frankrig. Modvilligt måtte Edvard sværge troskab Philip i sin rolle som hertug af Aquitaine, som han havde arvet i 1329. Området var befolket med gascognere, der havde en anderledes kultur og sprog end resten af Frankrig, og indbyggerne i Aquitaine foretrak derfor et forhold med den engelske krone. Frankrig fortsatte dog med at blande sig i deres affærer både inden for lovgivning og krig. Philip konfiskerede Aquitaine i 1337, hvilket startede en krig mellem England og Frankrig. Edvard udråbte sig selv som konge over Frankrig i 1340, og begyndte at vriste magten fra hans rival på den franske trone.
En tidlig sejr til søs ved Sluys i 1340 udryddede den franske flåde, og gav England overherredømmet til søs. Edvard invaderede herefter Frankrig med 12.000 mænd via Nederlandene, hvor de plyndrede kysterne og landområderne. Efter at have stoppet en belejring af Cambrai, ledte Edvard sin hær på en destruktiv chevauchée igennem Pikardiet, hvor de ødelagde hundredvis af landsbyer, mens de blev forfulgt af franskmændene. Ingen af parterne var egentlige vindere, og Edvard trak sig tilbage, hvorved han standsede sit felttog. Han vendte tilbage til England for at skaffe flere penge til et nyt felttog og for at tage sig af politiske vanskeligheder med skotterne, der kæmpede for deres egen selvstændighed.
Den 11. juli 1346 satte Edvard sejl fra Portsmouth med en flåde på 750 skibe og 15.000 mænd. Med i denne hær var Edvards 16-årige søn, Edvard af Woodstock, og en stor deling walisiske soldater og allierede riddere og lejesoldater fra det Det tysk-romerske Rige. Hæren gik i land ved St. Vaast la Hogue, omkring 30 km fra Cherbourg. Planen var at udføre en stor chevauchée over Normandiet, hvor de skulle plyndre områdets rigdomme og svække den franske krones prestige voldsomt. Carentan, Saint-Lô og Torteval blev alle plyndret, hvorefter Edvard ledte sin hær mod Caen, der var den gamle hovedstad i Normandiet. Den engelske hær ødelagde Caen den 26. juli, hvor de plyndrede byens store rigdomme. De bevægede sig videre den 1. august, hvor hæren marcherede mod nord til Seinen, hvor de muligvis planlagde at angribe Paris. De krydsede Seinen ved Poissy; men hæren befandt sig nu mellem de to floder Seinen og Somme. Philip flyttede sin hær i et forsøg på at fange og ødelægge de engelske tropper.
Det viste sig at blive vanskeligt, at komme til at krydse Somme; alle broer var enten brændt af eller under kraftig bevogtning. Edvard forsøgte vagt at krydse ved Hangest-sur-Somme og Pont-Remy inden han bevægede sig nordpå. På trods af nogle gange, hvor hærene var tæt på hinanden, lykkedes det ikke den franske hær komme tæt nok på den engelske. Edvard blev informationer om et lille vadested kaldet Blanchetaque ved Somme, der sandsynligvis var bevogtet, nær landsbyen Saigneville. Den 24. august lykkedes det for Edvard og hans hær at krydse floden ved Blanchetaque med kun få tab. Den franske hær havde været så overbeviste om, at det ikke ville lykkes Edvard at krydse floden, at de ikke havde fjernet mad og andre ressourcer på den anden side af floden, hvilket gjorde at den engelske hær kunne få nye forsyninger og plyndre; Noyelles-sur-Mer og Le Crotoy blev begge brændt. Edvard brugte pusterummet på at opbygge en forsvarsposition ved Crécy-en-Ponthieu mens han ventede på at Philip ankom med sin hær. Stedet var beskyttet på flankerne af floden Maye mod vest og byen Wadicourt mod øst, og det lå på en naturlig stigning, der gjorde brug kavaleri mindre effektivt.
Edvard satte sin hær ind så de stod mod syd på toppen af en skrånende bakke ved Crécy-en-Ponthieu; skråningen gjorde at de franske kavaleri havde en stor ulempe, idet de skulle bevæge sig opad. Den venstre flanke stod ved Wadicourt, mens den højre var beskyttet af Crécy og floden Maye bagved. Dette gjorde det umuligt for den franske hær at gå uden om englændernes flanker. Hæren havde også haft tid til at spise ordentligt og hvile sig, hvilket gav dem en fordel i forhold til franskmændene, der havde marcheret i dagene op til, for at komme frem til englænderne, og derfor ikke havde haft tid til at hvile sig.
Den engelske hær blev ledet af Edvard 3.; den bestod primært af engelske og walisiske tropper samt allierede lejetropper fra Bretonien, de flamske områder samt Tyskland. Den eksakte størrelse på hæren er ikke kendt med sikkerhed. Andrew Ayton foreslår omkring 2.500 professionelle soldater: adelige og riddere, tungt udrustede og akkompagneret af deres ledsagere. Hæren har indeholdt omkring 5.000 langbueskytter, 3.000 hobelarer (let kavaleri og bueskytter til hest) samt 3.500 spydfolk. Clifford Rodgers gætter på, at den bestod af omkring 2.500 professionelle soldater, 7.0000 bueskytter, 3.250 hobelarer og 2.300 spydfolk. Jonathon Sumption mener, at Edvards styrke var noget mindre, baseret på beregninger af lastekapaciteten på den flåde der blev samlet til at transportere hæren over den Engelske Kanal. På baggrund af dette estimerer han at hæren bestod af mellem 7.000 og 10.000 mand.Styrken i Edvards hær ved Crécy lå i den store bruge af langbuer: en kraftig høj bue, der hovedsageligt blev fremstillet i takstræ. Ved Edvards kroning i 1327 havde han arvet et kongerige der indeholdt to konfliktzoner: Aquitaine og Skotland. England havde ikke været en dominerende militærmagt i Europa: franskmændene dominerede i Aquitaine, og Skotland stort set opnået deres uafhængighed under slaget ved Bannockburn i 1314. Tidligere middelalderlige slag var typisk blevet afgjort ved det kraftige angreb af de pansrede riddere, hvilket effektivt var blevet afværget af det skotske infanteri under slag som Stirling Bridge og Bannockburn. Langbuer var tidligere blevet anvendt med succes af engelske hære: Edvard 1. brugte langbueskytter til at splitte skotterne statiske schiltron-formationer op under slaget ved Falkirk i 1298. Det var dog ikke før Edvard 3.s styre, at de blev regnet for at have større betydning i det engelske militærdoktrin. Edvard viste vigtigheden af at gøre stor skade på fjenden inden nærkampene under et slag begyndte; ved Halidon Hill i 1333 anvendte han en stor deling bueskytter og drog fordel af terrænet, så han kunne få en stor sejr over de skotske tropper, mens han selv led meget få tab. Dette var på mange måder en forsmag på hans lignende taktik ved Crécy. En anden vigtig fordel ved langbueskytter var udgifterne: de var langt billigere at udstyre og træne end de aristokratiske riddere. Edvard sikrede, at han havde nok erfarne bueskytter at trække på, ved at indbygge bueskydning i den engelske kultur: han opfordrede til at befolkningen øve sig i bueskydning, og han sørgede for en stor produktion af buer og pile selv i fredstider. I 1363 udskrev han en lov om at alle skulle øve bueskydning, og i samme ombæring forbød han alle andre sportsgrene, for at gøre plads til bueskydning.En udbredt påstand om langbuen er dens evne til at penetrere pladerustning, fordi den har en høj trækvægt. Dette bliver dog udfordret af både samtidige kilder og moderne undersøgelser. Den engelske forfatter og militærekspert Mike Loades udførte en række kontrollerede forsøg i Royal Military College of Sciences ballistiske testområde i forbindelse med programmet Weapons That Made Britain - The Longbow, hvor han fandt ud af, at pile affyret med en hastighed på omkring 52 m/s mod en stålplade, der ikke var særlig hårdt hærdet, var ineffektive en afstand af omkring 80 meter, men gav dog mindre skader og sår på mål inden for 30 meter, mens de var dødelige på 20 meters afstand. Bueskydning blev beskrevet som ineffektivt mod pladerustning i samtidige kilder i slag som Bergerac i 1345, Neville's Cross i 1346 og Poitiers i 1356. Senere studier fandt ligeledes at pladerustning fra slutningen af middelalderen, som dem der blev brugt af lejesoldater fra italienske bystater, effektivt stoppede samtidige pile. Heste var derimod stort set ikke beskyttet mod beskydning, og pile kunne penetrere den lette rustning på deres ben. Clifford Rodgers kommenterede ved det senere slag ved Agincourt, at den psykologiske effekt af en massiv pileregn vil nedbryde kampånden blandt dem, som blev beskudt.
Bueskytter blev udstyret med 60-72 pile før et slag begyndte. De fleste bueskytter vil ikke have skudt med højeste hastighed, hvilket var omkring seks pile i minuttet for de kraftigste buer, da både psykologisk og fysisk anstrengelser ville udmatte mændende. I takt med at slaget fortsatte ville arm- og skuldermuskler bliver udmattede og fingrene der holdt buestrengen ville blive trætte.
Den franske hær blev ledet af Philip 6. og den blinde Johan af Bøhmen. Den præcise størrelse på den franske hær meget usikker, da finansielle optegnelser fra Crécy-fellttoget er gået tabt, men den fremherskende opfattelser er at den var betydeligt større en den engelske styrke. Den franske hær bestod sandsynligvis af omkring 30.000 mand. Den samtidige kronikør Jean Froissart angiver at den bestod af 100.000 mand, Wynkeley skriver 80.000 og Henry Knighton hævder at den franske konge medbragt 72.000 mand. Disse tal er dog blev opfattet som urealistiske og overdrevne af senere historikere på baggrund af krigs-skatkammerets optegnelser fra 1340 seks år inden slaget. Ayton foreslår at hæren bestod af omkring 12.000 beredne soldater som kernestyrken, samt flere tusinde genovesiske armbrøstskytter og en "stort, dog ukendt antal almindeligt infanteri". De fleste historikere er enige om, at omkring 6.000 genovesiske armbrøstskytter medvirkede. Schnerb stiller dog spørgsmålstegn ved dette tal, baseret på estimater på, at der var omkring 2.000 tilgængelige armbrøstskytter i hele Frankrig i 1340. At Republikken Genova har ladet flere tusinde lejesoldater tilgængelig for den franske monark bliver af Schnerb beskrevet som "tvivlsomt". Antallet af almindeligt infanteri kendes ikke med sikkerhed udover at det var i klart overtal i forhold til englænderne, og at det bestod af flere tusinde mand.
Slaget ved Crécy bliver ofte brugt som eksempel på et slag, hvor langbuen besejrede armbrøsten, som konkurrerede om at være det mest anvendte langdistancevåben i middelalderlige slag. Armbrøsten var blevet dominerende på slagmarkerne på kontinentet. Armbrøsten blev foretrukket frem for langbuen, da den krævede mindre fysisk styrke at betjene, og den kunne affyre højere kinetisk energi end dens rival, hvilket gjorde den mere dødelig på kort afstand. Desuden var de nemmere at sigte med, og armbrøstskytterne behøvede derfor ikke den samme mængde træning som bueskytterne. De var dog hæmmet af at være langsommere at lade og skyde med, hvormed langbuen havde en fordel. Senere udvikling resulterede i mere kraftfulde armbrøster i 1400-tallet med trækspil til at lade med, hvilket overskyggede denne fordel, mens udvikling i bueteknologi der komfra korstogene introducerede kompositteknologi, hvilket gjorde armbrøsten væsentligt mindre mens kraften kunne blive større. En udbredt påstand om armbrøsten er, at det tager 1-2 minutter at genlade armbrøsten. Et forsøg udført af Mike Loades i Weapons That Changed Britain - The Longbow viste dog at et bælte med et lille spænde skulle bruge stil at lade armbrøsten, hvormed den kunne affyre 4 bolte (pile til armbrøst) på 30 sekunder, mens langbuen kunne skyde 9. En anden hastighedstest med en håndhjul på armbrøsten til at lade den med viste, at våbnet kunne affyre 6 bolte på den samme tid, som det tog en langbueskytte at affyre 10.
den engelske hær blev delt op i tre divisioner. Edvards søn, Edvard, prins af Wales ledte fortroppen med John de Vere, jarlen af Oxford, Thomas de Beauchamp, jarlen af Warwick og Sir John Chandos. Denne del var fremskudt i forhold til resten af hæren, og stod mål for størstedelen af det franske angreb. Edward selv ledte den næste del af hæren bag fortroppen, mens den bagerste division blev ledet af William de Bohun, jarl af Northampton. Hver division bestod af spydfolk bagerst, de professionelle soldater i midten og langbueskytter allerforrest. Det vides ikke, hvor de engelske forsyningstropper var placeret. Edvard beordrede at hans soldater skulle kæmpe til fods, frem for at sidde til hest. Englænderne gravede også en række grave og huller med partisansøm for at lemlæste det franske kavaleri.
Den franske hær kom fra Abbeyville fra nord, og den første del af hans hær ankom ved udkanten af Crécy midt på dagen den 26. august. Efter at have rekognosceret den engelske opstilling blev Philip rådet til at hæren skulle slå lejr for natten og lade slaget stå den følgende dag. Philip blev mødt af modstand fra de ældre adelsmænd han havde med, og han blev derfor tvunget til at lade angrebet starte samme dag. Dette gav franskmændene en betragtelig ulempe: englænderne var veludhvilede efter at have slået lejr allerede dagen inden og mætte efter at have plyndret det omkringliggende område. Franskmændene blev yderligere hæmmet af fraværet af deres leder i slag. Det var Connétable de Frances pligt at lede hæren i krig, men Raoul 2. af Brienne, greve af Eu var blevet taget til fange, da englænderne plyndrede Caen, hvilket gjorde at de stod uden leder. Philip opstillede sin hær til slaget; de genovesiske armbrøstskytter under Antonio Doria og Carlo Grimaldi udgjorde fortroppen efterfulgt af en division bestående af riddere og professionelle soldater ledet af Charles 2., greve af Alençon sammen med den blinde kong Johan af Bøhmen. Den næste division blev ledet af Rudolph, hertug af Lorraine og Louis 2., greve af Blois, mens Philip ledte bagtroppen.
Den franske hær gik fremad sent på eftermiddagen, omkring kl 16 efter at have stillet sig i formation. Da den nærmede sig brød et kraftigt regnvejr ud over slagmarken. De engelske bueskytter afstrengede deres buer for at forhindre at buestrengene led skade af regnen; de genovesiske armbrøstskytter kunne ikke gøre det samme, hvilket resulterede i, at deres våben blev ødelagte. Armbrøstskytterne begyndte deres fremmarch, men de havde efterladt deres paviseskjolde blandt forsyningerne og de havde derfor ikke mulighed for at søge beskyttelse mens de ladede deres våben. De genovesiske tropper kom inden for skudrækkevidde og ladede deres våben, men som følge af regnen var strenge blevet slappe, og deres skud havde derfor ringe effekt mod den engelske hær. Bueskytterne på den anden side besvarede beskydningen og forårsagede mange skader blandt armbrøstskytterne, hvilket fik dem til at trække sig tilbage. Ridderne og de adelige der fulgte med Alençons division, slog de flygtende lejetroppe ned. Froissart skrev om begivenheden:
 Da englænderne, der var stillet op i tre divisioner og som sad på jorden, så deres fjender rykke frem, modigt rejste sig og stillede sig i kampformation... Du skal vide at disse konger, jarler, baroner og herremænd fra frankrig ikke rykkede frem i nogen orden... Der var omkring 15.000 genovesiske armbrøstskytter; men de var temmelig udmattede efter at have marcheret seks legioner til fods denne dag i fuld udrustning og med deres våde armbrøster. De fortalte deres konstabel at de ikke var i egnet tilstand til at gøre store ting i kamp denne dag. Da greven af Alençon  hørte dette, skulle han have sagt, "dette er hvad man får ud af at ansætte den slags slyngler, som fejler når der er brug for dem." —  Chateaubriand, efter Froissarts middelfranske skriver: "On se doit bien charger de telle ribaudaille qui faille au besoin"
Sammenstødet mellem de flygtende armbrøstskytter og det angribende franske kavaleri skabte kaos i hæren. Langbueskytterne fortsatte med at beskyde fjenden i virvaret, mens fem orgelbøsser eller såkaldte ribauldequiner, tidlige kanoner, føjede til forvirringen, selvom det er tvivlsom om de egentligt skabte nogle store tab blandt franskmændene. Froissart skriver, at sådanne kanoner skød "to eller tre skud må de genovesiske", sandsynligvis med store pile eller primitive hagl. Giovanni Villani skriver om kanonerne:
 De engelske kanoner skød jernkugler ved hjælp af ild...De lavede lyde som torden og forårsagede mange tab af mænd og heste... De genovesiske blev konstant ramt af bueskytter og artillerister... [mod slutningen af slaget], hele sletten var dækket af mænd der var ramt af pile og kanonkugler.
Da de genovesiske lejetropper var blevet neutraliseret angreb kavaleriet de engelske linjer. Skråningen og de forhindringer som englænderne havde lagt ud gjorde udfaldet besværligt og langsomt. En fortsat regn af pile gjorde stor skade på ridderne, hvor mange heste faldt, hvilket blokerede for de efterfølgende bølger af angreb i de følgende linjer. Den fremrykkende styrke kunne ikke bryde den engelske linje, der udsatte dem for en ubamhjertig regn af pile, hvilket især gik ud over hestene. Den sorte prins' division blev hårdt presset af det franske angreb, og Edvard sagde de berømte ord "Lad drengen vinde sin sporer". Han sendte dog i stilhed biskoppen af Durham med 20 mand for at styrke prinsens flanke. Det franske kavaleri gjorde gentagne forsøg på at angribe op af skrænten, men med hver bølge blev deres tab blot større. I løbet af kampen blev den blinde Johan af Bøhmen slået ned under angrebet på den sorte prins' stilling. Kampene fortsatte et stykke ud på natten, hvor Philip opgav slagmarken. Han fik dræbt sin hest to gange under slaget, og blev muligvis ramt af en pil i kæben. Han hellige kongelige banner, Oriflamme, der blev hejst for at give signal om at der ikke blev udvist nåde overfor fjenden, blev også taget af englænderne. Det er kun sket fem gange i historien, at dette banner blev erobret. Slaget sluttede kort efter den franske konge flygtede, da også de professionelle soldater flygtede.
Tabene under slaget var ulige fordelt. Alle samtidige kilder angiver meget lave tabstal blandt englænderne. Geoffrey le Baker der skriver, at omkring 300 engelske soldater døde, hvilket som det højeste estimat. Mens nogle betragte det lave antal engelske tab for usandsynligt lavt, argumenterer Rogers for at de er konsistente med tab på vindersiden i andre middelalderlige slag. De fleste tab i middelalderlige slag skete under retræten, hvilket ofte resulterede i meget skæve sejre. Således er der kun to af de engelske tab, som er blevet identificeret: væbneren Robert Brente og den nyudnævnte ridder Aymer Rokesley. To engelske riddere blev taget til fange, selvom det er uklart i hvilken del af slaget det skete. De tabstal som samtidige kilder beretter for franskmændene bliver generelt betragt som voldsomt overdrevne. Et estimat af Geoffrey le Baker konkluderer, at det er troværdigt, når Michael Prestwich beretter at 4.000 riddere blev dræbt. Ifølge tabstal efter slaget blev 1.542 franske riddere og væbnere fundet foran den sorte prins' forsvarslinje, Sumption antager derimod at "få hundrede" soldater blev dræbt i flugten der fulgte. Ayton estimerer at mindst 2.000 af de professionelle soldater på fransk side blev dræbt, og noterer at englænderne tog over 2.200 heraldiske kappe eller med fra slagmarken som krigsbytte. Ifølge Ayton er årsagen til de store tab på fransk side også de ridderlige idealer der herskede blandt de franske riddere på dette tidspunkt. De adelige foretrak at dø i kamp eller at blive taget til fang for at få udbetalt løsesum frem for at flygte fra slagmarken. Selvom det generelt antages at tabene var store, så findes der ingen troværdige tal for de almindelige soldater.
Slaget lammede den franske hærs evne til at komme Calais til hjælp, da byen blev belejret af Edvards hær måneden efter. Calais faldt efter en belejring på et år, og byen blev en engelsk eksklave og var under engelsk styre frem til 1557.
Revolutionen inden for taktik etablerede langbuen som et dominerende våben på slagmarken i Europa, og der skete et dramatisk skift væk fra de beredne riddere som det vigtigste element i en hær, som det hidtil havde været tilfældet. Den kombinerede tilgang den engelske hær, hvor langbueskytter, der var almuefolk i det engelske samfund, blev brugt som en central del af krigsstrategien gjorde at de europæiske militærstrateger begyndte at ændre fokus fra det tungt pansrede kavaleri. Den franske adel, der var blevet slagtet af bønder, som de fleste bueskytter var, sendte chokbølger igennem Frankrig, hvor infanteri begyndte at spille en større rolle i middelalderlig krigsførsel. Senere udvikling taktikker inkluderede udbredelsen af schweiziske landsknægte med lang stagevåben, hvilket begyndte at underminere vigtigheden af tungt pansret rytteri. Efter det katastrofale franske nederlag ved Poitiers endte den edvardianske fase i hundredeårskrigen med at England stod stærkt.
For at finansiere hæren til sit felttog optog Edvard 3. lån fra bankfolk i Firenze, særligt de tre største banker i byen (og Europa) på dette tidspunkt; Bankfamilierne Bardi, Peruzzi og Acciaiuoli. På trods af at stå som sejrherre forsømte Edvard Englands gæld, hvilket ledte til alle tre bankers konkurs og undergang. Dette gjorde, at Medici-familien kunne få lov at vokse, da den senere blev grundlagt Giovanni di Bicci de' Medici, og den endte med at definere det tidlige moderne Europas bankvæsen, og de skabte moderne regnskaber og finansierede mange af de store kunstnere og videnskabsfolk i renæssancen inklusive Galileo.
Sir Thomas Felton, medlem af Order of the Garter, kæmpede ved både Crécy og Poitiers.
Sir Richard Pembrugge (Pembroke).I front for den franske hær var Moisne af Basle, Munken af Bazeilles, lords af Beaujen og Noyles og Louis af Spanien. Den franske hær blev ledet af Phillip 6., og omkring ham var:
Rudolph, hertug af LorraineJean de Hainaut og de Montmorency, og samlingen lords. Moisne af Basle beskrev de engelske troppers placering og formation.Karl, konge af romerne, søn af Johan af Bøhmen, var også til stede og blev let såret under slaget.
Forfatteren Ken Folletts roman Uendelige verden indeholder en fiktiv beretning om slaget ved Crécy. Bogen beskriver slaget fra en engelsk ridders perspektiv, fra en bueskytte og en neutral observatør. Romanen blev filmatiseret i 2012, hvor slaget var inkluderet, dog i en meget kondenseret version.
Andre beretninger om slaget findes i Warren Ellis' og Raulo Caceres' tegneserie Crécy, hvor en bueskytte fra Suffolk er fortæller; eller i Bernard Cornwells fiktive fortælling om en bueskytte under hundredeårskrigen, Harlequin, dele af romanserien Grail Quest eller The Archer's Tale. Hovedpersonen Thomas of Hookton, er en engelsk bueskytte det kæmper i slaget.
Slaget optræder i "The campaign of 1346, as an historical drama" af Christopher Godmond.
Det bruges også i Ronald Welchs Bowman of Crécy og David Gilmans Master of War.
Protagonisten, Edmund Beche, i P.C. Dohertys The Death of a King (1985) er tilstede under slaget, og beskriver det fra en bueskyttes perspektiv i højre flanke nær landsbyen Crécy.
I G. A. Hentys historiske roman St. George for England deltager hovedpersonen både under slaget ved Crécy og Poitiers.Slaget er en vigtig episode i helten Hugh de Cressis liv (hans navn er tilsyneladende tilfældigt), i H. Rider Haggards roman Red Eve. Slaget bliver beskrivet i detaljeret, og inkluderer bl.a. de genovesiske armbrøstskytters nederlag, der i bogen bliver tilskrevet deres våde strenge, samt den nådesløse behandling af de franske sårede.I Michael Jecks' bog Fields of Glory fra 2014 bliver hele felttogt set fra en bueskytte under den fiktive Sir John de Sully kommando. den starter med landgangen i Normandiet og slutter med en detaljeret beskrivelse af slaget ved Crecy.Slaget er klimaks i romanen Son of the Morning fra 2014 af forfatteren Mark Barrowcliffe under pseudonymet Mark Alder. bogen er en fantasyudgave af hundredeårskrigen, og den beskriver hvordan engelske og franske tropper bliver støttet af djævle og engle.
Slaget ved Agincourt i 1415 et lignende slag der blev vundet af engelske/walisiske langbueskytter
Ayton, Andrew; Preston, Philip (2005). The Battle of Crecy, 1346. Boydell Press. 
Amt, Emilie, red. (2001). Medieval England 1000–1500: A Reader. Peterborough, Ontario: Broadview Press. ISBN 1-55111-244-2. 
Barber, Richard W. Edward III and the Triumph of England: The Battle of Crécy and the Company of the Garter. London: Allen Lane, 2013. ISBN 9780713998382 OCLC 839314940
Curry, Anne, Essential Histories: The Hundred Years' War 1337-1453. Osprey Publishing, Oxford; 2002. ISBN 1841762695 OCLC 59427611
De Roover, Raymond The Rise and Decline of the Medici Bank: 1397-1494. Beard Books, Washington, D.C.; 1999. ISBN 1893122328
Lansing & English A Companion to the Medieval World. Wiley-Blackwell, Oxford; (editors 2009). ISBN 9781405109222 OCLC 276930478
Lynn, John A. (2003), Battle: A History of Combat and Culture. Cambridge, MA: Westview Press. ISBN 0813333725 OCLC 58548315
Matthews, Rupert. The Battle of Crecy. Stroud: Spellmount, 2007. ISBN 9781862273696 OCLC 78989699
Nicolle, David (2000). Crécy 1346: Triumph of the longbow. Oxford: Osprey Publishing. ISBN 1-85532-966-2. 
Rogers, Clifford. War Cruel and Sharp: English Strategy under Edward III, 1327–1360, Chapter 11. Woodbridge, UK: Boydell Press, 2000. ISBN 0851158048 OCLC 44420496
Rogers, Clifford J, Soldiers' Lives through History: The Middle Ages. Westport, CT: Greenwood Press, 2007. ISBN 9780313333507 OCLC 464726482
Rothero, Christopher The Armies of Crecy and Poitiers. Osprey Publishing, Oxford; 2005. ISBN 0850453933  OCLC 8698451
Sumption, Jonathan. The Hundred Years War, Volume I: Trial by Battle. Philadelphia, PA: University of Pennsylvania Press, 1990. ISBN 0812216555 OCLC 46838615
The Anonimalle Chronicle, 1333–1381. Edited by V.H. Galbraith. Manchester: Manchester University Press, 1927.
Avesbury, Robert of. De gestis mirabilibus regis Edwardi Tertii. Edited by Edward Maunde Thompson. London: Rolls Series, 1889.
Chronique de Jean le Bel. Edited by Eugene Deprez and Jules Viard. Paris: Honore Champion, 1977.
French Chronicle of London. Edited by G.J. Aungier. Camden Series XXVIII, 1844.
Froissart, Jean. Chronicles. Edited and Translated by Geoffrey Brereton. London: Penguin Books, 1978.
Grandes chroniques de France. Edited by Jules Viard. Paris: Société de l'histoire de France, 1920–53.
Gray, Sir Thomas. Scalacronica. Edited and Translated by Sir Herbert Maxwell. Edinburgh: Maclehose, 1907.
Le Baker, Geoffrey. Chronicles in English Historical Documents. Edited by David C Douglas. New York: Oxford University Press, 1969.
Le Bel, Jean. Chronique de Jean le Bel. Edited by Jules Viard and Eugène Déprez. Paris: Société de l'historie de France, 1904.
St. Omers Chronicle. Bibliothèque Nationale, Paris, MS 693, fos. 248-279v. (Currently being edited and translated into English by Clifford J. Rogers)
Venette, Jean. The Chronicle of Jean de Venette. Edited and Translated by Jean Birdsall. New York: Columbia University Press, 1953.
Life and Campaigns of the Black Prince. Edited and Translated by Richard Barber. Woodbridge: Boydell Press, 1997.
The Wars of Edward III: Sources and Interpretations. Edited and Translated by Clifford J. Rogers. Woodbridge: Boydell Press, 1999.
Barber, Richard. Edward, Prince of Wales and Aquitaine: A Biography of the Black Prince. Scribner, 1978.  ISBN 0684158647 OCLC 	4360312
Belloc, Hilaire Crécy. Covent Garden, London: Stephen Swift and Co., LTD. https://www.gutenberg.org/ebooks/32196, 1912.
Burne, Alfred H. The Crecy War: A Military History of the Hundred Years War from 1337 to the peace of Bretigny, 1360. New York, NY: Oxford University Press, 1955.  ISBN 7400020129 OCLC 962690
DeVries, Kelly. Infantry Warfare in the Early Fourteenth Century. Woodbridge, UK: Boydell Press, 1996. ISBN 0851155677 OCLC 34356019
Fowler, Kenneth (editor), The Hundred Years War. Suffolk, UK: Richard Clay. The Chaucer Press, 1971.
Hewitt, H.J. The Organization of War under Edward III. Manchester: Manchester University Press, 1966. OCLC 398232
Keen, Maurice (editor), Medieval Warfare: A History. Oxford, UK: Oxford University Press, 1999. ISBN 0198206399 OCLC 41581804
Livingston, Michael, and Kelly DeVries, eds. The Battle of Crécy: A Casebook (2016). ISBN 9781781382646
Nicolle, David, Crecy 1346: Triumph of the Longbow. (Osprey, 2000). ISBN 978-1-85532-966-9
Ormrod, W.D. The Reign of Edward III. Charleston, SC: Tempus Publishing, Inc, 2000.
Prestwich, Michael. Armies and Warfare in the Middle Ages: The English Experience. (Yale UP, 1996).
Prestwich, Michael. The Three Edwards: War and State in England, 1272–1377. (St. Martin's Press, 1980).
Reid, Peter. A Brief History of Medieval Warfare: The Rise and Fall of English Supremacy at Arms, 1314–1485. Philadelphia: Running Press, 2007.
Rogers, Clifford J. Essay on Medieval Military History: Strategy, Military Revolution, and the Hundred Years War. Surrey, UK: Ashgate Variorum, 2010. ISBN 9780754659969 OCLC 461272357
Seward, Desmond. The Hundred Years War: The English in France 1337–1453. London, UK: Constable and Company Ltd, 1996.
Tuchman, Barbara. A Distant Mirror: The Calamitous 14th Century. Random House, 1987 ISBN 0345349571
Waugh, Scott L. England in the reign of Edward III. Cambridge: Cambridge University Press, 1991.

Slaget ved Gallipoli fandt sted på den tyrkiske halvø Gallipoli i 1915 under 1. verdenskrig. En kombineret fransk/britisk operation blev dannet for at erobre den osmanniske hovedstad Konstantinopel (i dag Istanbul). Forsøget mislykkedes dog, og man anslår, at 131.000 soldater døde og 262.000 blev såret.
Rusland, en af Ententemagterne under krigen, havde problemer med sine forsyningsruter over havet. Østersøen blev kontrolleret af den tyske Kejserlige Marine, mens Sortehavets eneste indgang var gennem Bosporusstrædet, som blev kontrolleret af det Osmanniske Rige.
Sidst i 1914 var vestfronten i Frankrig og Belgien reelt gået i stå. En ny front var nødvendig. Samtidig håbede Ententemagterne, at de ved at angribe osmannerne kunne trække Bulgarien og Grækenland ind i krigen på Ententemagternes side. 
Et første forslag om at angribe Tyrkiet var allerede blevet fremsat af en fransk minister i november 1914, men det fik ikke støtte. Senere samme måned foreslog marineminister (First Lord of the Admiralty) Winston Churchill et angreb på Dardanellerne. En plan for et angreb og invasion af Gallipoli-halvøen blev godkendt af det britiske kabinet i januar 1915. Den britiske krigsminister Lord Kitchener udpegede general Ian Hamilton til at lede den styrke, der skulle gennemføre angrebet.
Den 19. februar begyndte det første angreb på Dardanellerne med et angreb på det tyrkiske artilleri langs kysten fra en stor flåde af britiske og franske skibe, med bl.a. det britiske slagskib HMS Queen Elizabeth. 
Selv om angrebet var en politisk succes – Bulgarien standsede forhandlingerne med Tyskland, Grækenland tilbød sin støtte og Italien virkede interesseret i at træde ind i krigen på Ententemagternes side – var den militære effekt meget begrænset. Fortsatte bombardementer og en landsætning d. 25. februar var uden succes.
Et nyt angreb blev forsøgt d. 18. marts mod strædets smalleste punkt, hvor det kun var 1,5 km bredt. En kæmpe flåde anført af admiral de Robeck med 16 slagskibe havde umiddelbart held til at eliminerede en række tyrkiske artilleristillinger. Men et minefelt, som blev udlagt natten før af skibet Nusret, blev ikke opdaget langs den asiatiske kyst (Eren Köy), førte til at flere krigsskibe blev beskadigede. Tre slagskibe sank, (de britiske HMS Ocean og HMS Irresistible og det franske Bouvet). Derudover blev slagkrydseren HMS Inflexible og de franske slagskibe Suffren og Gaulois svært beskadiget.
De kraftige tab fik Ententen til at indstille forsøget med at tage strædet kun ved hjælp af flåden. Det var en stor lettelse for de tyrkiske styrker, da deres artilleri var ved at løbe tør for ammunition.
Efter det fejlslagne flådeangreb stod det klart, at det var nødvendigt at eliminere det mobile tyrkiske artilleri. Det ville gøre det muligt for minestrygere at komme ind og fjerne miner i vandet for de store skibe.
I begyndelsen af 1915 var australske og newzealandske frivillige soldater udstationeret i Egypten, hvor de var i træning, inden de skulle sendes til Frankrig. Infanteriet fra dem blev omdannet til Australian and New Zealand Army Corps (ANZAC): Australian 1st Division og New Zealand and Australian Division. General Hamilton havde derudover British 29th Division, Royal Naval Division og det franske Corps expéditionnaire d'Orient med fire senegalesiske bataljoner under sin kommando.
Hamiltons invasionsstyrke stod over for den 5. tyrkiske armé, der blev anført af den tyske rådgiver for den osmanniske hær, general Otto Liman von Sanders. Den 5. armé, som skulle forsvare begge kyststrækninger ved Dardanellerne, bestod af seks af de bedste tyrkiske divisioner med i alt 84.000 mænd. Ved Bulair vedr toppen af halvøen, stod den tyrkiske 5. og 7. division. Ved Cape Helles på halvøens spids og langs den ægæiske kyst stod den tyrkiske 9. division. I reserve ved Gaba Tepe midt på halvøen stod den 19. tyrkiske division under kommando af Mustafa Kemal (som igennem hele krigen sagde "DE KOMMER TIL AT GÅ, SOM DE KOM!", hvilket blev sandt). Til at forsvare den asiatiske kyst ved Kum Kale, som ligger ved indgangen til Dardanellerne, stod den 3. og 11. tyrkiske division. Ifølge en kilde var en tredjedel af den osmanniske hær etniske arabere, inklusive 2/3 af den 19. division Division. Andre etniske grupper som f.eks. kurdere har givetvis også været repræsenteret.
Ifølge invasionsplanen for d. 25. april 1915 skulle den 29. division gå i land ved Helles på spidsen af halvøen og fortsætte ind i landet til fortet ved Kilitbahir. Anzacs divisionerne skulle landsættes nord for Gaba Tepe på den ægæiske kyst, hvorfra de skulle fortsætte over halvøen for at forhindre tilbagetrækning fra eller afsendelse af forstærkninger til Kilitbahir. Franskmændene skulle lave en afledningslandgang ved Kum Kale på den asiatiske kyst. Der var også en énmands-afledningsmanøvre af Bernard Freyberg fra Royal Naval Division ved Bulair.
De første styrker fra Anzac, den 3. brigade fra den 1. australske division, begyndte landsætningen kort efter solopgang den 25. april. Det var planen, at de skulle gå i land over en ca. 1,5 km bred front  nord for Gaba Tepe. Af ukendte grunde gik det dog ikke som planlagt, og de landede 2 km længere mod nord i en lavvandet, unavngiven bugt med Ari Burnu mod nord og Hell Spit mod syd. Bugten er i dag kendt som Anzac Cove.
Anzac stod overfor en forræderisk forvirret masse slugter, der gik fra højderne ved Sari Bair ned til vandet. Landsætningen mødte kun lidt modstand fra spredte tyrkiske styrker, indtil Mustafa Kemal, der anførte 19. division, så truslen og sendte forstærkninger til området i  et kapløb om først at komme højest.
Kampen om højderne blev afgjort ved hovedhøjderyggen, hvor Anzac og tyrkerne kæmpede om en bakke Baby 700. Den skiftede ejer flere gange den første dag, indtil tyrkerne, der havde fordel af at være højere oppe på Battleship Hill, endeligt overtog bakken, som de aldrig opgav. Så snart Anzacs fremrykning var stoppet, kom tyrkerne med deres modangreb for at presse invasionsstyrken tilbage i vandet. Det lykkedes dog ikke, og det udviklede sig hurtigt til en skyttegravskrig, hvor fronten lå fast helt frem til august. 
Landsætningen ved Helles blev foretaget af den 29. division under kommando af generalmajor Aylmer Hunter-Weston på fem strande i en bue rundt om halvøens spids. Strandene blev fra øst mod vest kaldt S, V, W, X og Y.
På buens yderste strande, S, X og Y, var der ikke megen modstand, men muligheden for angreb blev ikke udnyttet. Landgangsstyrken på Y-stranden kunne uden modstand komme inden for 500 meter af landsbyen Krithia, som var forladt. Briterne kom aldrig så tæt på igen. Y-stranden blev evakueret den næste dag, efter at der kom tyrkiske forstærkninger. 
Hovedlandsætningerne blev foretaget på V-stranden under det gamle Seddülbahir-fort og på W-stranden, dvs. spidsen af Gallipoli halvøen.
Før denne landsætning blev V-stranden udsat for bombardement af britiske krigsskibe. Det skete indenfor en halv time, hvor der blev affyret 4650 granater for at sikre, at stranden var ryddet for forsvar. I mellemtiden beordrede Yahya Cavus sine 63 mænd til at vente og ikke affyre noget skud, før landsætningen gik i gang fra SS River Clyde.
På V-stranden blev angrebsstyrken fra Royal Munster Fusiliers og The Hampshire Regiment sat i land fra en ombygget kuldamper, SS River Clyde, som blev sat på grund, så tropperne kunne gå direkte i land ad ramper. Royal Dublin Fusiliers gik i land på V-stranden fra åbne både. På W-stranden gik Lancashire Fusiliers også i land fra åbne både på en lille strand med klitter og afspærret med pigtråd. Ved begge strande blev briterne overvundet af det tyrkiske forsvar. De 2000 soldater fra River Clyde var perfekte mål for Yahya Cavus og hans 63 mænd i Ertugrul Cove, der var udrystet med rifler af tysk type. Her var ikke maskingeværer. Bataljonerne, der blev landsat på V-stranden, havde omkring 1400 faldne af 2000. Seks victoriakors blev uddelt til commonwealthinfanteri og -marinekorps på V-stranden. Yderligere tre næste dag, da de endelig fik kæmpet sig væk fra stranden, efter at støtten nåede frem for at bekæmpe Yahya Cavus og hans mænd.
På W-stranden, derefter kendt som Lancashire Landing, kunne lancashire-regimentet overmande forsvarerne på trods af deres egne enorme tab, 600 dræbte eller sårede ud af en styrke på 1000. Seks victoriakors blev uddelt efter kampene på W-stranden.
Den 27. april om eftermiddagen angreb tyrkerne Anzac for at forsøge at drive briterne tilbage til stranden. Med støtte fra søsiden lykkedes det dog briterne at holde tyrkerne tilbage natten igennem. 
Den 28. april forsøgte briterne, nu med støtte fra franskmændene, at erobre Krithia i, hvad der skulle blive kendt som det Første slag om Krithia. Planen for angrebet var ekstremt kompleks og officererne ved frontlinjen var ikke blevet ordentligt instrueret. Tropperne fra den 29. division var stadig udmattede efter kampene om stranden og landsbyen Seddülbahir, som var blevet erobret efter hårde kampe d. 26. Angrebet blev stoppet omkring kl. 18, efter at noget terræn var taget, men målet, landsbyen Krithia, blev ikke nået. Efter slaget lå Ententemagternes skyttegrave halvvejs mellem spidsen af halvøen og Krithia. Da den tyrkiske modstand blev stærkere og stærkere for hver dag, forsvandt muligheden for den hurtige sejr, man havde håbet på. Helles blev, ligesom Anzac, en belejring. Stærke tyrkiske modangreb blev slået tilbage om natten d. 1. og 3. maj, selv om det lykkedes for tyrkerne at slå sig vej gennem det franske forsvar.
Det første forsøg på en offensiv på Anzac blev foretaget d. 2. maj om aftenen med et angreb fra Russell's Top og Quinn's Post mod Baby 700. Det lykkedes at komme et kort stykke frem, men de blev tvunget til at trække sig tilbage om natten d. 3. maj efter at have mistet 1000 mand.
I den tro, at Anzac var sikker, flyttede Hamilton to brigader til Helles fronten som reserver i det Andet slag om Krithia, som skulle begynde d. 6. maj. Det var det første store angreb ved Helles, og man vandt ca. 500 m på en bred front, men med de sædvanlige store tabstal. 
Tyrkerne satte et stort angreb i værk på Anzac d. 19. maj – 42.000 tyrkere overfor 10.000 australiere og newzealændere – men angrebet mislykkedes. Tyrkerne manglede artilleri og ammunition og satsede derfor på overraskelse og det faktum, at de var væsentligt flere mænd. Deres forberedelser blev dog opdaget, og forsvaret var forberedt. Slaget kostede tyrkerne 10.000 faldne. Til sammenligning havde australierne kun 160 døde og 468 sårede. De tyrkiske tab var så store, at man aftalte en våbenhvile den 24. maj, så tyrkerne kunne komme til at begrave de mange døde, der lå i ingenmandsland.
I løbet af maj blev den britiske overlegenhed til søs svækket med tabet af slagskibene HMS Goliath den 13. maj, HMS Triumph den 25. maj og HMS Majestic den 27. maj. Efter disse tab blev store dele af slagskibene trukket tilbage, og de, der var tilbage, ville kun skyde, mens de var i bevægelse, hvilket mindskede præcisionen og effektiviteten.
I det Tredje slag om Krithia den 4. juni var alle tanker om et stort gennembrud forduftet, og planerne var lagt for skyttegravskrig, hvor målene blev sat til et par hundrede meter. Tabstallene var på begge sider ca. 25%. Briterne med tab på 4.500 ud af en angrebsstyrke på 20.000.
I juni ankom en frisk division, så den kunne være med i det sidste store Helles slag, Slaget om Gully Ravine, som begyndte den 28. juni. Ved dette slag lykkedes det briterne at rykke frem langs den ægæiske kyst. Det resulterede i en sjælden, britisk sejr. Mellem den 1. og 5. juli prøvede tyrkerne flere desperate modangreb mod den nye britiske frontlinje, men uden held. Deres tab var forfærdelige, anslået til over 14.000.
Et sidste angreb blev foretaget ved Helles den 12. juli, før  Ententen koncentrerede sine kræfter nordpå mod Anzac. To friske brigader fra 52. division blev kastet ind i kampen midt i linjen ved Achi Baba Nullah (kendt som Bloody Valley) og fik 30% faldne uden at opnå signifikant fremgang.
De gentagne fejlslagne forsøg på at erobre Krithia eller få fremgang på Helles fronten fik Hamilton til at forsøge en ny plan, der resulterede i slaget ved Sari Bair. Om aftenen den 6. august ville man forsøge med en ny landgang med to infanteridivisioner ved Suvla, 8 km nord for Anzac. Alt imens man fra Anzac ville forsøge et angreb mod Sari Bair ved at bryde ind i det hårde, men tyndt forsvarede område nord for Anzac.
Landgangen ved Suvla mødte kun let modstand, men alligevel lykkedes det ikke at tage meget mere end stranden. Og det lykkedes igen for tyrkerne at vinde kampen om først at komme til højderne. Dermed udviklede fronten ved Suvla sig også til en skyttekravskrig uden meget bevægelse.
Forud for offensiven lavede man to afledningsangreb, et ved Helles og et ved Anzac. Ved Helles blev det endnu en formålsløs kamp uden bevægelse og med store tab på begge sider. Ved Anzac fik Ententen endnu en sjælden sejr. Hovedangrebet nåede dog ikke målet, Chunuk Bair og Hill 971.
Styrken, der angreb mod den nærmeste top, Chunuk Bair, kom indenfor 500 meter af toppen ved solopgang den 7. august, men var ikke i stand til at nå helt op inden næste morgen. Denne forsinkelse fik fatale konsekvenser for et andet angreb, der skulle foretages den 7. om morgenen af en australsk brigade mod the Nek, som skulle have haft støtte fra styrken på Chunk Bair. Bl.a. pga. af den manglende støtte blev australierne slagtet og havde en tabsprocent på langt over 50. Styrkerne på Chunuk Bair holdt ud i to dage, inden de blev overrendt af et massivt tyrkisk angreb.
Angrebet på Hill 971 blev aldrig til noget. Angrebsstyrken for vild i løbet af natten. Alle andre forsøg på angreb blev let afvist af tyrkerne. 
Landsætningen ved Suvla blev forstærket med flere divisioner, og et sidste forsøg på at genoplive offensiven kom den 21. august med angreb på Scimitar Hill og Hill 60. Kontrol over disse bakker ville have ført Anzac og Sulva fronten sammen, men det mislykkedes. Kampen om Hill 60 sluttede reelt kampen om halvøen.
Efter den fejlslagne augustoffensiv var der en pause i kampene, hvor den fremtidige retning for angrebet blev diskuteret. Det manglende fremskridt gjorde efterhånden indtryk hjemme i England, også fordi der kom nyheder om, hvordan det faktisk stod til ved fronten i stedet for det skønmaleri, Hamilton havde rapporteret. Muligheden for tilbagetrækning blev foreslået den 11. oktober, men Hamilton gjorde modstand mod forslaget, fordi han frygtede tab af britisk prestige. Han blev fyret og afløst af generalløjtnant Charles Monro.
Situationen blev kompliceret af, at Bulgarien var trådt ind i krigen på Centralmagternes side. Den 5. oktober åbnede briterne en anden middelhavsfront ved Thessaloniki, som skulle kæmpe med Gallipoli om forstærkninger. Med bulgarernes indtræden i krigen fik tyskerne også mulighed for at levere tungt artilleri til tyrkerne, som kunne gøre stor skade på landgangsstyrkens skyttegrave, specielt på den begrænsede front ved Anzac.
Efter at have set nærmere på situationen anbefalede Monro evakuering. Kitchener kunne ikke lide forslaget og besøgte personligt lederne af de tro korps ved henholdsvis Helles, Suvla og Anzac. Beslutning om at evakuere blev vedtaget.
Evakuering af 14 divisioner om vinteren så nær ved fjenden ville blive svær, og store tab var forventet. Det faktum, at Ententemagternes position var uholdbar, blev gjort klar, da en kraftig storm ramte d. 27. november og varede tre dage. I begyndelsen af december ramte en snestorm Suvla. Regn oversvømmede skyttegravene og druknede soldaterne, hvorefter ligene blev skyllet væk. Sneen dræbte endnu flere.
Ironisk nok var evakueringen faktisk Ententemagternes største succes ved Gallipoli. Suvla og Anzac skulle evakueres sidst i december, og de sidste soldater skulle forlade området d. 20. december. Antallet blev reduceret fra d. 7. december, og små kneb blev brugt til at narre tyrkerne, så de ikke opdagede, at fjenden var ved at forlade området. Ved Anzac ville man holde total stilhed i mere end en time, indtil de tyrkiske tropper ville komme ud af skyttegravene for at se hvad der foregik, hvorefter man ville åbne ild. Da antallet af soldater blev mindre, blev der sat rifler op, som kunne affyres af vand, der langsomt fyldte en beholder til den blev tung nok til at udløse aftrækkeren.
Helles blev holdt i første omgang, så briterne lettere kunne genoptage offensiven, hvis de ønskede det. De besluttede dog d. 27. december også at evakuere Helles. Tyrkerne havde lugtet lunten og angreb d. 6. januar 1916. Angrebet blev dog slået tilbage, og de sidste britiske soldater forlod Gallipoli d. 9. januar.
Det er fristende at spørge om slaget om Gallipoli var endt anderledes, hvis følgende begivenheder var ændret.
Briterne havde fortsat med flådeangrebet efter d. 18 marts, da det tyrkiske forsvar næsten var løbet tør for ammunition?
De havde udnyttet, at de ikke mødte modstand ved angrebet på Y-stranden d. 25. april?
Landsætningerne, der mødte kraftig modstand, var blevet stoppet, så man kunne styrke de landsætninger, der mødte ingen eller ringe modstand?
Anzac-landsætningen d. 25. april havde ramt den rigtige strand?Slaget ved Gallipoli var en meget tæt kamp, hvor ingen af parterne formåede at udnytte deres små fordele. Når landgangstropperne brød igennem de tyrkiske linjer, havde de ikke reserver til at følge op på angrebet. Når tyrkerne havde stoppet et angreb, var deres modangreb ikke i stand til at jage fjenden væk. 
Det Osmanniske rige blev af den russiske zar kaldt "Europas syge mand", men efter sejren over Ententemagterne ved Gallipoli blev tyrkernes drømme om et imperium fornyet. I Mesopotamien omringede tyrkerne en britisk styrke ved Kut Al Amara og tvang den til at overgive sig i 1916. Fra det sydlige Palæstina angreb de mod syd ind i Sinai for at erobre Suezkanalen og drive briterne ud af Egypten. Et nederlag i slaget ved Romani var dog slutningen på de tyrkiske ambitioner.
Gallipoli  betød slutningen på karrieren for Hamilton og Stopford, mens Hunter-Weston fik endnu en mulighed for at lede det VIII Korps på første dagen af Slaget ved Somme. For de australske brigadechefer John Monash og Henry Chauvel betød det forfremmelser, så de til sidst stod i spidsen for deres eget korps. Winston Churchill og chefen for flåden John Fisher trak sig begge tilbage som et resultat af fiaskoen. Gallipoli var også en vigtig faktor i Herbert Asquiths fald fra posten som premierminister i 1916.
Betydningen af slaget ved Gallipoli er måske følt mest i Australien og New Zealand, da det var det første store slag, de to unge nationer deltog i. Før Gallipoli havde befolkningerne i de to lande en tro på det britiske imperiums styrke og var yderst villige til at støtte det. Gallipoli rystede den tiltro, og tre år på vestfronten skulle fjerne den helt.
På den tyrkiske side var Gallipoli begyndelsen på Mustafa Kemal vej mod magten.  Kemal - fra 1934 Kemal Atatürk - præsident i den nye tyrkiske republik skrev denne hyldest til Anzac soldaterne:
 "I helte, der udgød jeres blod og mistede jeres liv ... I ligger nu i et venligtsindet lands jord. Hvil derfor i fred. Der er ingen forskel på Johnny-erne og Mehmet-terne, hvor de ligger side om side her i vores land ... I mødre, der sendte jeres sønner fra fjerne lande, tør jeres tårer. Jeres sønner ligger nu i vores favn og har fred. Efter at have mistet deres liv på denne jord, er de også blevet vore sønner ..."
Ud over de mange døde og sårede var der mange soldater, der blev ramt af sygdomme som diarré og dysenteri under de dårlige betingelser på halvøen. Det anlås, at 145.000 britiske soldater blev ofre for sygdom under slaget. Blandt de døde var den brillante unge kemiker Henry Moseley samt digteren Rupert Brooke.
I dag er der 32 gravpladser for Centralmagternes Osmanninske generaler og soldater, som døde i krigen, samt mindesmærker for dem, der ikke har nogen kendt grav som dem, der blev begravet til søs.
Den danske soldat og modtager af victoriakorset, Percy Howard Hansen, deltog i slaget.
Dansk soldat i australsk tjeneste, D-coy/4 Bn. A.I.F.Georg August Petersen faldt den 8/6-1915 ved Lone Pine Ridge, hvor han er begravet.

Slaget ved Gettysburg stod mellem den 1. og 3. juli 1863 under den amerikanske borgerkrig. Slaget blev udkæmpet ved den lille by Gettysburg i det sydøstlige Pennsylvania. Sydstatsgeneralen Robert E. Lee havde ført sin hær ind i nordstaten Pennsylvania for dels at true Unionens hovedstad Washington D.C. og dels at lette presset på Virginia, som to år inde i krigen havde lidt voldsomt under de to hæres manøvrer.
Slaget varede i tre dage og var det største i borgerkrigen målt på antallet af soldater og tabenes størrelse og regnes af mange historikere for det afgørende vendepunkt i krigen.I slaget besejrede Unionens Army of the Potomac under generalmajor George G. Meade den konfødererede Army of Northern Virginia under general Robert E. Lee og bragte dermed Lees invasion af Nordstaterne til afslutning.
Efter sin succes i slaget ved Chancellorsville i maj 1863 førte Lee sin hær gennem Shenandoah-dalen i sin anden invasion af Nordstaterne i håb om at nå til Harrisburg eller måske endda Philadelphia og påvirke Unionens politikere til at opgive krigen. Tilskyndet af præsident Abraham Lincoln optog generalmajor Joseph Hooker forfølgelsen med sin hær, men han blev afløst som hærchef af general Meade tre dage inden slaget. 
De to hære indledte slaget ved Gettysburg den 1. juli 1863, og Lee skyndte sig at koncentrere sine styrker der. Ved de lave bakker nordvest for byen blev sydstatshæren først konfronteret med Unionens kavaleridivision, som snart blev forstærket af to infanterikorps. To store konfødererede korps angreb dem fra nordvest og nord og fik de hastigt opstillede unionslinjer til at bryde sammen, og forsvarerne trak sig tilbage gennem byen til bakkerne lige syd for den.
På slagets anden dag var begge hæres hovedstyrker nået frem. Unionens defensive linje lignede en fiskekrog og strakte sig fra Round Top i syd, nordpå langs Cemetery Hill og rundt om Culp's Hill. Lee indledte et kraftigt angreb på Unionens venstre flanke, og der var kraftige kampe ved Little Round Top, Wheatfield, Devil's Den og Peach Orchard. På unionens højre flanke udviklede skinangreb sig til egentlige angreb på Culp's Hill og Cemetery Hill. Unionens styrker holdt stand langs hele linjen trods alvorlige tab.
På slagets tredje dag, 3. juli, blev der kæmpet på Culp's Hill, og der rasede kavalerislag øst og syd for byen. Hovedangrebet, Pickett's Charge, var et dramatisk infanteriangreb med 12.500 konfødererede soldater mod Unionens centrum på Cemetery Ridge. Dette angreb blev slået tilbage med riffel- og artilleriild, og konføderationens hær led store tab. Herefter så Lee ingen anden udvej end at trække sig tilbage til Virginia. De samlede tab i slaget lå på mellem 46.000 og 51.000 døde, sårede, savnede og tilfangetagne. 
Samme år i november benyttede præsident Lincoln indvielsen af krigskirkegården i Gettysburg til at ære de faldne og gøre formålet med krigen klart i sin berømte Gettysburg tale
Kort efter at Army of Northern Virginia havde vundet en klar sejr over Army of the Potomac i slaget ved Chancellorsville (30. april – 6. maj 1863), besluttede Robert E. Lee sig for at foretage en ny invasion af Nordstaterne. Den første havde været den fejlslagne Marylandkampagne i september 1862, der var endt i det blodige slag ved Antietam.
Et sådant træk ville komme på tværs af Unionens planer for sommeren, og kunne måske betyde at Unionen hævede belejringen af Vicksburg ved Mississippifloden. Det ville også give den konfødererede hær mulighed for at leve af overfloden fra de rige gårde i Nordstaterne mens det krigshærgede Virginia fik et pusterum. Hertil kom, at Lees 72.000 mand stærke hær kunne true Philadelphia, Baltimore og Washington D.C. og muligvis styrke den voksende fredsbevægelse i nord.Den 3. juni begyndte Lees hær at forlægge nordpå fra Fredericksburg i Virginia. For bedre at kunne styre sin hær havde Lee reorganiseret sine to store korps i tre korps. Generalløjtnant James Longstreet beholdt ledelsen af sit 1. Korps. Den afdøde Stonewall Jacksons korps blev overdraget til generalløjtnant Richard S. Ewell og det nye 3. Korps blev tildelt generalløjtnant A.P. Hill. Kavalerikorpset blev ledet af generalløjtnant J.E.B. Stuart.Unionens hær under generalmajor Joseph Hooker bestod af syv infanterikorps, et kavalerikorps og en artillerireserve, hvilket tilsammen gav en styrke på omkring 94.000 mand. Imidlertid valgte præsident Lincoln at udskifte Hooker med generalmajor George G. Meade, der var fra Pennsylvania, på grund af Hookers nederlag i Slaget ved Chancellorsville og hans forsigtige reaktion på Lees anden invasion af området nord for Potomac-floden.
Det første større slag i kampagnen indtraf den 9. juni hvor kavaleristyrker kom i kamp ved Brandy Station, i nærheden af Culpeper i Virginia. Sydstaternes kavaleri under J.E.B. Stuart blev overrasket og næsten slået på flugt af Unionens 1. Kavalerikorps, men det lykkedes Stuart at holde stand. Slaget, der var det største kavalerislag i krigen viste for første gang, at Unionens kavalerister var jævnbyrdige med deres sydlige modparter.I midten af juni var Army og Northern Virginia klar til at krydse Potomacfloden og invadere Maryland. Efter at have besejret unionsgarnisonerne i Winchester og Martinsburg, krydsede Ewells 2. Korps floden den 15. juni. Hills og Longstreets korps fulgte den 24. og 25. juni. Hookers hær optog forfølgelsen, men holdt sig hele tiden mellem Lee og Washington. Unionstropperne krydsede Potomac mellem den 25. og 27. juni.Lee gav strenge ordrer til sin hær om at minimere de negative effekter af invasionen for lokalbefolkningen. Fødevarer, heste og andre forsyninger blev i almindelighed ikke bare rekvireret, selv om kvartermestre der betalte gårdmænd og handlende med konfødererede pengesedler ikke blev godt modtaget. Forskellige byer, ikke mindst York blev pålagt at betale en løsesum for at undgå ødelæggelse. Den nok mest kontroversielle af de konfødereredes handlinger var tilfangetagelsen af 40 sorte fra Nordstaterne. Nogle var undslupne slaver, men de fleste var frie. De blev alle under bevogtning sendt sydpå som slaver.Den 26. juni besatte enheder fra generalmajor Jubal A. Earlys division fra Ewells Korps byen Gettysburg efter at have bortjaget en nyopstllet milits fra Pennsylvania i en række mindre ildkampe. Early forlangte løsepenge fra byen, men fik ikke indsamlet forsyninger i større stil. Soldater brændte adskillige jernbanevogne og en lukket bro, og de ødelagde nærliggende jernbane- og telegraflinjer. Den følgende morgen fortsatte Early til det nærliggende York County.
I mellemtiden lod Lee i en kontroversiel operation J.E.B. Stuart tage en del af hærens kavaleri og ride rundt om den østlige flanke af Unionens hær. Lees ordrer gav Stuart stor handlefrihed, og begge generaler må dele skylden for kavaleriet lange fravær, og for ikke at have tildelt det resterende kavaleri en mere aktiv rolle. Stuart og hans tre bedste brigader var væk fra hæren i hele den afgørende fase, mens hærene nærmede sig hinanden og i de første to dage af slaget. Den 29. juni var Lees hær spredt ud i en bue fra Chambersburg, 45 km nordvest for Gettysburg til Carlisle 50 km nord for Gettysburg og til i nærheden af Harrisburg og Wrightsville ved Susquehannafloden.Under en strid om brugen af de styrker, som forsvarede Harpers Ferry tilbød Hooker at træde tilbage, og det blev straks accepteret af præsidenten og den øverstkommanderende general Henry W. Halleck, som søgte efter en undskyldning for at slippe af med ham. De udskiftede ham tidligt om morgenen den 28. juni med generalmajor George G. Meade, som på daværende tidspunkt var chef for V Korps.Da Lee den 29. juni erfarede, at Army of the Potomac havde overskredet floden af samme navn, beordrede han samling af sine styrker omkring Cashtown, der lå ved den østlige fod af South Mountain 13 km vest for Gettysburg. Mens en del af Hills korps var i Cashtown den 30. juni rykkede en af Hills brigader fra North Carolina under brigadegeneral J. Johnston Pettigrew frem mod Gettysburg. I sine erindringer hævdede generalmajor Henry Heth, Pettigrews divisionschef, at Pettigrew var på udkig efter et stort parti sko i byen, men den forklaring kan være fabrikeret efterfølgende for at bortforklare en alt for stærk rekognosceringsstyrke.Da Pettigrews tropper nærmede sig Gettysburg den 30. juni bemærkede de at unionskavaleri under brigadegeneral John Buford nærmede sig sydfra, og Pettigrew returnerede til Cashtown uden at angribe dem. Da Pettigrew fortalte Hill og Heth om hvad han havde observeret, troede ingen af dem at der var en større Unionsstyrke i nærheden af byen og havde mistanke om at der blot havde været tale om militssoldater fra Pennsylvania. Trods general Lees ordre om at undgå større slag før hans hær var samlet besluttede Hill at sende en større rekognosceringsstyrke af sted den følgende morgen for at finde ud af størrelsen og styrken af fjendens styrke foran hans front. Omkring kl. 5 om morgenen onsdag den 1. juli drog to brigader fra Heths division til Gettysburg.
General Buford indså vigtigheden af det højereliggende terræn lige syd for Gettysburg da han var klar over, at hvis de konfødererede fik kontrollen over højderne ville Meades hær få svært ved at fjerne dem derfra. Han besluttede at bruge tre bakker vest for Gettysburg: Herr Ridge, McPherson Ridge og Seminary Ridge (nævnt fra vest mod øst i retning af byen). Disse var velegnet terræn til at udkæmpe et forsinkelsesslag med hans lille division mod de større konfødererede infanteristyrker, og dermed vinde tid så det efterfølgende unionsinfanteri kunne nå at etablere stærke forsvarsstillinger syd på byen på Cemetery Hill, Cemetery Ridge og Culp's Hill.Heths division rykkede frem med to brigader forrest. De var under ledelse af brigadegeneralerne James J. Archer og Joseph R. Davis. De rykkede østpå i kolonner langs landevejen Chambersburg Pike. Omkring klokken 7.30 om morgenen stødte Heths 2 brigader ca. 5 km vest for byen på let modstand fra beredne forposter af unionskavaleri, og formerede linje. Ifølge overleveringen blev unionstroppernes første skud affyret af løjtnant Marcellus Jones. I 1886 vendte løjtnant Jones tilbage til Gettysburg for at markere stedet hvor han affyrede det første skud med et monument. Efterhånden nåede Heths mænd frem til afsiddede tropper fra oberst William Gambles kavaleribrigade, som ydede indædt modstand og trak tiden ud ved at beskyde de konfødererede fra deres skjul bag hegnspæle med deres bagladekarabiner. Omkring kl. 10.20 havde de konfødererede trængt Unionens kavalerister tilbage til øst for McPhersons Ridge, da fortroppen af I Korps (Generalmajor John F. Reynolds) endelig ankom.Nord for landevejen opnåede Davis en midlertidig succes mod brigadegeneral Lysander Cutlers brigade, men blev slået tilbage med store tab i en kamp ved en ufærdig jernbanestrækning, der var ved at gennemskære bakken. Syd for landevejen angreb Archers brigade gennem Herbst Woods (også kendt som McPhersons Woods). Unionens Iron Brigade under brigadegeneral Solomon Meredith havde i starten overtaget mod Archer og tog flere hundrede mand til fange, herunder Archer selv.Mens general Reynolds tidligt i kampen dirigerede tropper og artilleri på plads lige øst for skoven, blev han ramt af en kugle, som ramte ham bag højre øre, og han faldt død af sin hest. Generalmajor Abner Doubleday overtog kommandoen. Kampen i området ved Chambersburg Pike varede indtil omkring kl. 12.30. Den blev genoptaget omkring kl. 14.30 med hele Heths division indsat, dvs. også med Pettigrews og oberst John M. Brockenbroughs brigader.Da Pettigrews brigade fra North Carolina kom ind på linjen angreb de det 19. Indiana-regiment i flanken og drev Iron Brigaden tilbage. Det 26. North Carolina-regiment, det største regiment i hæren med 839 mand havde store tab, og sluttede den første dags kampe med omkring 212 mand. Ved slutningen af de tre dages kampe havde de 152 kampklare mænd tilbage. Det var den højeste tabsprocent for noget regiment i såvel nord som syd. Ganske langsomt blev Iron Brigade presset ud af skovene mod Seminary Ridge. Hill lod generalmajor William Dorsey Pender's division slutte sig til angrebet, og I Korps blev drevet tilbage gennem området ved det Lutheranske Teologiske Seminarium og gennem Gettysburgs gader.Mens kampen mod vest var i gang drejede to divisioner fra Ewells Andet Korps, som i overensstemmelse med Lees ordre om at samles ved Cashtown var på vej vestpå, mod syd på Carlisle og Harrisburg vejene mod Gettysburg, mens Unionens XI Korps (under generalmajor Oliver O. Howard) havde fuld fart på nordpå langs Baltimore Pike og Taneytown Road. Tidligt om eftermiddagen strakte Unionens linje sig i en halvcirkel vest, nord og nordøst for Gettysburg.Der var imidlertid ikke tilstrækkeligt mange Unionstropper. Cutler, som var indsat nord for Chambersburg Pike, var fuldstændig ubeskyttet på sin højre flanke. XI Korps division længst mod venstre kunne ikke nå at blive indsat i tide til at forstærke linjen, så Doubleday var tvunget til at indsætte reservebrigader for at redde sin linje. En af disse brigader var under brigadegeneral Thomas A. Rowley, hvis brigade bestod af 121., 142., og 151. Pennsylvania-infanteriregiment samt 80. New York-infanteriregiment.
Omkring kl. 14 angreb og udflankede Andet Korps divisioner under generalmajorerne Robert E. Rodes og Jubal Early de stillinger som blev holdt af Unionens I og XI korps nord og nordvest for byen. Brigaderne under oberst Edward A. O'Neal og brigadegeneral Alfred Iverson led store tab under angrebet på brigadegeneral John C. Robinsons division i første korps syd for Oak Hill. Earlys division drog fordel af en fejltagelse, som blev begået af brigadegeneral Francis C. Barlow, da han rykkede sin division fra XI Korps frem til Blocher's Knoll (direkte nord for byen og nu kendt som Barlow's Knoll); denne stilling udgjorde et frontfremspring i korpsets linje, modtagelig for angreb fra flere sider, og Earlys tropper løb hans division, der udgjorde højre flanke af Unionshærens stilling, over ende. Barlow blev såret og taget til fange under angrebet.Da Unionens stillinger brød sammen både nord og vest for byen beordrede general Howard en tilbagetrækning til højdedragene syd for byen på Cemetery Hill, hvor han havde efterladt brigadegeneral Adolph von Steinwehrs division som reserve. Generalmajor Winfield S. Hancock overtog kommandoen over slagmarken efter at være blevet sendt dertil af Meade, da han hørte at Reynolds var blevet dræbt. Hancock var chef for II Korps og hans mest betroede underordnede. Han havde ordre til at tage kommandoen på slagmarken og afgøre om Gettysburg var et passende sted at udkæmpe et større slag. Hancock fortalte Howard, som teknisk set var hans overordnede i rang: "Jeg tror, at dette fra naturens hånd er den stærkeste stilling jeg nogensinde har set". Da Howard erklærede sig enig konkluderede Hancock diskussion "Udmærket sir, jeg vælger dette som slagmark". Hancocks beslutsomhed havde en positiv effekt på de retirerende troppers moral, men havde ikke nogen direkte taktisk betydning på slagets første dag.General Lee var fuldt ud klar over de defensive muligheder, der åbnede sig for unionshæren, hvis den besluttede sig for at forsvare det højereliggende terræn. Han sendte ordre til Ewell om at Cemetery Hill skulle tages, hvis "det lader sig udføre". Ewell valgte ikke at forsøge at angribe. Denne beslutning betragter historikerne som en stor spildt mulighed.Den første dag ved Gettysburg har større betydning end blot at være en indledning på de blodige 2. og 3. dage. Det er i sig selv det 23. største slag i borgerkrigen målt på antal indsatte soldater. Omkring en fjerdedel af Meades hær (22.000 mand) og en tredjedel af Lees (27.000) deltog i slaget.
I løbet af aftenen og natten mellem 1. og 2. juli ankom det meste af det resterende infanteri på begge sider til slagmarken, herunder unionens 2., 3., 5., 6., og 12. Korps. Longstreets tredje division (under George Pickett) havde indledt sin march fra Chambersburg om morgenen, men ankom først sidst på dagen den 2. juli.
Unionens linje løb fra Culp's Hill sydøst for byen nordvest til Cemetery Hill lige syd for byen og derefter 3 km sydpå langs Cemetery Ridge og sluttede lige nord for Little Round Top. Det meste af 12. Korps var placeret på Culp's Hill. Resterne af 1. og 11. Korps forsvarede Cemetery Hill; 2. Korps dækkede det meste af den nordlige halvdel af Cemetery Ridge og 3. Korps fik ordre til at tage opstilling på dens flanke. Unionens linje fik et forløb, som lignede en fiskekrog. Den konfødererede linje forløb parallelt med Unionens i en afstand af 1.600 meter langs Seminary ridge, østpå gennem byen og dernæst sydøst på til et punkt overfor Culp's Hill. Unionenshæren havde således fordel af indre linjer, mens den konfødererede linje var næsten 8 km lang.Lees slagplan for 2. juli gik ud på at Longstreets 1. Korps i det skjulte skulle placere sig, så det kunne angribe unionshærens venstre flanke mod nordøst langs Emmitsburg Road og oprulle den føderale linje. Angrebet skulle indledes af generalmajorne John Bell Hoods og Lafayette McLawss divisioner, efterfulgt af generalmajor Richard H. Andersons division af Hills 3. Korps. Den fremadskridende sekvens af angrebet skulle forhindre at Meade kunne flytte tropper fra centrum til sin venstre fløj. Samtidig skulle generalmajor Edward Johnsons og Jubal A. Earlys divisioner fra 2. Korps gennemføre et skinangreb på Unionens højre fløj mod Culp's og Cemetery Hill (igen for at undgå at unionstropper blev flyttet ud på venstre fløj), og hvis lejlighed bød sig skulle skinangrebet udvikles til et helhjertet angreb.Lees plan byggede imidlertid på mangelfulde efterretninger, som blev forværret af Stuarts fortsatte fravær fra slagmarken. I stedet for at rykke forbi Unionens venstre flanke og angribe dem i siden stødte Longstreets venstre division, under McLaws, direkte ind i generalmajor Daniel Sickless 3. Korps. Sickles var utilfreds med den placering han var blevet tildelt på den sydlige ende af Cemetery Ridge. Han kunne se højereliggende terræn 800 meter vestpå og flyttede sit korps frem hertil – uden at have fået ordre til det. Området omkring Emmitsburg Road var en anelse højere og den nye linje forløb gennem et område der kaldtes Devil's Den (djævelens hule) nordpå til Sherfy-farmens ferskenlund (Peach Orchard) og videre nordøst på langs Emmitsburg Road til syd for Codori-farmen. Dette skabte et frontfremspring, som var umuligt at forsvare ved Peach Orchard. Brigadegeneral Andrew A. Humphreyss division (i stilling langs Emmitsburg Road) og generalmajor David B. Birneys division (mod syd) blev udsat for angreb fra to sider og spredt ud over en længere front end deres små korps i praksis kunne forsvare.Longstreets angreb skulle indledes så snart det var praktisk muligt. Longstreet fik imidlertid tilladelse af Lee til at vente på at en af hans brigader ankom, og mens hans tropper marcherede frem til deres tildelte positioner kunne de pludselig se en signalstation for Unionen på Little Round Top. De marcherede en omvej for ikke at blive opdaget, og spildte meget tid, så Hoods og McLawss divisioner indledte ikke deres angreb før lige efter henholdsvis kl. 16 og 17.
Da Longstreets divisioner stødte ind i Unionens 3. Korps blev Meade tvunget til at sende 20.000 forstærkninger i for af hele 5. Korps, brigadegeneral John C. Caldwells division fra 2. Korps, det meste af 12. Korps og mindre dele af det netop ankomne 6. Korps. Det konfødererede angreb afveg fra Lees plan idet Hoods division fulgte en mere østlig retning end planlagt, hvorved den mistede følingen med Emmitsburg Road, da den angreb Devil's Den og Little Round Top. McLaws, der angreb til venstre for Hood, satte gentagne angreb ind mod det vidtspredte 3. Korps i Wheatfield og overvældede dem i Sherfys Peach Orchard. McLaws angreb nåede til sidst til Plum Run Valley ("Dødens dal") inden det blev slået tilbage af Pennsylvanias Reserver Divisionen fra 5. Korps, der rykkede ned fra Little Round Top. 3. Korps blev så godt som elimineret som kampenhed i slaget, og Sickles' ben blev amputeret efter at være ramt af en kanonkugle. Caldwells division blev nedkæmpet enhed  for enhed i Wheatfield. Andersons angreb til venstre for McLaws startede omkring kl. 18 og nåede til toppen af Cemetery Ridge, men de kunne ikke holde stillingen under et modangreb fra 2. Korps, herunder et næsten selvmorderisk modangreb fra 1. Minnesota-regiment mod en konfødereret brigade, efter ordre fra en desperat Hancock.Mens kampen rasede i Wheatfield og Devil's Den, var oberst Strong Vincent i en prekær situation på Little Round Top, en vigtig bakketop yderst på Unionens venstre fløj. Hans brigade af fire forholdsvis små regimenter holdt stand mod gentagne angreb fra brigadegeneral Evander M. Laws brigade i Hoods division. Meades øverste ingeniør, brigadegeneral Gouverneur K. Warren, havde indset hvor vigtig denne stilling var, og havde sendt Vincents brigade, et artilleribatteri og 140. New York-regimentet af sted, og de besatte Little Round Top få minutter inden Hoods tropper nåede frem. Forsvaret af Little Round Top med et bajonetangreb udført af 20. Maine-regimentet blev en af de mest sagnomspundne episoder i borgerkrigen, og sikrede oberst Joshua L. Chamberlain berømmelse efter krigen.
Omkring kl. 19 kom 2. Korps' angreb mod Culp's Hill ved Johnsons division endelig i gang. De fleste af forsvarerne på bakken, 12. Korps, var blevet sendt ud på venstre flanke for at forsvare mod Longstreets angreb, og den eneste del af korpset, som var blevet tilbage var en brigade af newyorkere under brigadegeneral George S. Greene. Da Greene havde insisteret på at der skulle opbygges stærke forsvarsværker, og da der kom forstærkninger fra 1. og 11. Korps kunne Greenes mænd holde de konfødererede angribere stangen, selv om de erobrede en del af de stillinger, som de fødererede styrker havde opgivet på den nedre del af Culp's Hill.Lige efter mørkets frembrud angreb Jubal Early's brigader Unionens 11, Korps på den østlige del af Cemetery Hill, hvor oberst Andrew L. Harris fra 2. brigade i 1. Division kom under et tilintetgørende angreb og mistede halvdelen af sine mænd. Early undlod at støtte sine brigader i angrebet, og Ewells resterende division under generalmajor Robert E. Rodes undlod at støtte Earlys angreb ved at rykke frem mod Cemetery Hill vestfra. Unionshærens interne linjer gjorde det muligt for dens ledere hurtigt at flytte tropper til kritiske områder, og med forstærkninger fra 2. Korps fastholdt Unionens styrker deres besiddelse af den østlige del af Cemetery Hill, og Earlys brigader blev tvunget til at trække sig tilbage.J.E.B. Stuart og hans tre kavaleribrigader ankom til Gettysburg omkring middag, men spillede ingen rolle i 2. dagens slag. Brigadegeneral Wade Hamptons brigade udkæmpede en mindre fægtning med George A. Custers Michigan kavaleri nær Hunterstown nordøst for Gettysburg.
General Lee ønskede at genoptage angrebet fredag den 3. juli med den samme grundlæggende plan som dagen før: Longstreet skulle angribe Unionens venstre fløj, mens Ewell angreb Culp's Hill. Inden Longstreet var klar indledte Unionens 12. Korps ved daggry et artilleribombardement mod de konfødererede på Culp's Hill med henblik på at generobre deres tabte stillinger. De konfødererede angreb, og den anden kamp om Culp's Hill sluttede omkring kl. 11 efter 7 timers bitre kampe.Lee var tvunget til at ændre sine planer. Longstreet skulle lede Picketts division fra Virginia fra sit eget 1. Korps foruden 6 brigader fra Hills Korps i et angreb mod Unionens 2. Korps i centrum af linjen ved Cemetery Ridge. Forud for angrebet skulle alle de kanoner konføderationen kunne skaffe indsættes i et bombardement med det formål at svække fjendens linje.
Omkring kl. 13 indledte mellem 150 og 170 konfødererede kanoner et artilleribombardement, som formentlig var det største i krigen. For at spare værdifuld ammunition til det infanteriangreb, som de vidste ville følge, undlod Unionshærens artilleri første omgang at besvare ilden. Efter at have ventet omkring et kvarter indledtes skydningen fra omkring 80 unionskanoner. Sydstatshæren havde en kritisk mangel på ammunition og kanonaden havde ikke større effekt på Unionens stillinger. Omkring kl. 15 ebbede kanonilden ud, og 12.500 sydstatssoldater trådte frem fra skovlinjen og rykkede 1200 meter frem mod Cemetery Ridge i det som er kendt som "Pickett's Charge". Mens de konfødererede nærmede sig var der en kraftig artilleribeskydning fra siden fra Unionsstillinger på Cemetery Hill og nord for Little Round Top, foruden beskydning med musketter og kardæsker fra 2. Korps. Næsten halvdelen af angriberne nåede ikke tilbage til egne linjer. Selv om Unionens linje vaklede og midlertidig blev brudt ved en forskydning, der kaldes "The Angle" i et lavt stengærde lige nord for en markant gruppe træer, kom der straks forstærkninger og det konfødererede angreb blev slået tilbage.Der var to større kavalerislag den 3. juli. Stuart blev sendt af sted for at bevogte konføderationens venstre flanke og skulle være klar til at udnytte enhver succes, som infanteriet måtte opnå på Cemetery Hill ved at omgå Unionens højre flanke og angribe dens træn og kommunikationslinjer. 5 km øst for Gettysburg i et område mellem vejene til York og Hanover stødte Stuarts styrker sammen med unionskavaleri fra brigadegeneral David McM. Greggs division og George A. Custers brigade. Der fulgte et langtrukkent slag til hest, herunder mand-til-mand kampe på sabler. Custers angreb med 1. Michigan kavaleriregimentet tog brodden af Wade Hamptons brigade, og blokerede Stuart fra at nå sine mål i Unionens bagområde. Efter i mellemtiden at have hørt nyheden om dagens sejr indledte brigadegeneral Hugh J. Kilpatrick et kavaleriangreb mod infanteristillinger, der blev holdt af Longstreets korps sydvest for Big Round Top. Brigadegeneral Elon J. Farnsworth protesterede mod det nytteløse i et sådant angreb, men adlød sine ordrer. Farnsworth blev dræbt i angrebet, og hans brigade led betydelige tab.
Hærene stod overfor hinanden den 4. juli, samme dag som Belejringen af Vicksburg sluttede med,  at dens garnison overgav sig til generalmajor Ulysses S. Grant. Lee lod sine tropper indtage en defensiv stilling i håb om at Meade ville angribe. Den forsigtige hærfører fra Unionen valgte dog ikke at tage chancen, hvilket han senere fik kritik for. Han indledte en række små forsøgsvise angreb, herunder at sende regulære styrker et par kilometer frem mod højre side af konføderationens linjer, men de trak sig tilbage under artilleribeskydning og Meade besluttede ikke at gøre mere ved angrebet. En række skarpe skudvekslinger mellem de to hære forposter føjede blot navne til tabslisterne. Midt på eftermiddagen var skydningen ved Gettysburg stort set ophørt, og begge hære begyndte at indsamle de resterende sårede og begrave nogle af de døde. Et forslag fra Lee om at udveksle fanger blev afvist af Meade.I drivende regn forlod hovedparten af Army of Northern Virginia Gettysburg den 5. juli ad Hagerstown Road. Slaget ved Gettysburg var slut og de konfødererede vendte tilbage mod Virginia. Meades hær fulgte efter, om end forfølgelsen var halvhjertet. Potomacfloden, som svulmede efter regnvejret, holdt Lees hær fanget på den nordlige bred i et stykke tid, men da Unionshæren endelig nåede frem, havde de konfødererede overskredet floden. Gettysburg kampagnen blev afsluttet med slaget ved Williamsport den 14. juli, hvor Lees bagtrop kom i kamp. Ved den lejlighed blev general Pettigrew dødeligt såret.I et kort brev til generalmajor Henry W. Halleck, den 7. juli, skrev Lincoln om de to store sejre til Unionen ved Gettysburg og Vicksburg. Han fortsatte:
Halleck viderebragte indholdet af Lincolns brev i et telegram til Meade. Trods gentagne appeller fra Lincoln og Halleck i den følgende uge, forfulgte Meade ikke Lees hær tilstrækkeligt aggressivt til at kunne ødelægge den inden den krydsede tilbage over Potomacfloden og kom i sikkerhed i Syden. Lincoln beklagede sig til marineminister Gideon Welles over at "vor hær havde krigen i sin hule hånd, og ville ikke lukke den!"
Nyheden om Unionens sejr gik som en løbeild gennem Nordstaterne. En overskrift i The Philadelphia Inquirer lød: "SEJR! WATERLOO OVERGÅET!". Dagbogsskriveren i New York, George Templeton Strong, skrev:
Konføderationen havde tabt politisk såvel som militært. I de sidste timer af slaget nærmede den konfødererede vicepræsident Alexander Stephens sig Unionens linjer ved Norfolk, Virginia under parlamentærflag. Selv om hans formelle instrukser fra præsident Jefferson Davis havde begrænset hans fuldmagt til at forhandle om fangeudveksling og andre procedurespørgsmål, har historikeren James M. McPherson fremlagt spekulationer om at han havde uformelle mål i retning af at præsentere fredsfølere. Davis havde håbet at Stephens ville nå Washington sydfra mens Lees sejrende hær nærmede sig byen nordfra. Da præsident Lincoln hørte om resultaterne ved Gettysburg afviste han Stephens anmodning om at kunne passere gennem linjerne. Da nyheden nåede London forsvandt ethvert håb, der endnu måtte eksistere, om at de europæiske lande ville anerkende konføderationen. Henry Adams skrev: "Rebellernes katastrofer bliver ikke opvejet af noget håb om succes. Det medgives nu, at ethvert håb om indgriben er ude."Nogle økonomiske historikere har peget på det faktum, at markedet for konfødererede krigsobligationer faldt brat efter nederlaget ved Gettysburg og Vicksburg. "Europæiske investorer gav rebellerne omkring 42% chance for at vinde krigen i starten af 1863, før slaget ved Gettysburg. ... Nyheden om hvor alvorlige og bekostelige sydstaternes nederlag ved Gettysburg og Vicksburg var førte til udsalg af sydstatsobligationer, og sandsynligheden for en sejr til syden faldt til 15% ved udgangen af 1863."
De to hære havde tilsammen lidt tab på mellem 46.000 og 51.000 mand. Unionens tab blev opgjort til 23.055 (3.155 døde, 14.531 sårede, 5.369 tilfangetagne eller savnede). De konfødererede tab er vanskeligere at beregne. Mange forfattere nævner et tal på omkring 28.000, men Busey og Martins endelige værk fra 2005, Regimental Strengths and Losses, dokumenterer tab på 23.231 (4.708 døde, 12.693 sårede, 5.830 tilfangetagne eller savnede). Tabene på begge sider i hele kampagnen var 57.225. Der er et dokumenteret civilt dødsfald under slaget: 20-årige Ginnie Wade blev ramt af en vildfaren kugle, som passerede gennem hendes køkken i byen mens hun lavede brød.Næsten 8.000 var blevet dræbt på stedet. Ligene lå ude i den varme sommersol og måtte begraves hurtigt. Over 3.000 døde heste blev brændt i dynger syd for byen. Folk i byen blev syge af stanken. Krigens ødelæggelser kunne stadig ses i Gettysburg mere end 4 måneder senere da krigskirkegården blev indviet den 19. november. Under ceremonien lykkedes det præsident Abraham Lincoln i sin korte Gettysburg tale at bringe Unionen en ny forståelse af hvad krigens formål var. 
I dag vedligeholdes slagmarken og krigskirkegården af National Park Service som to af USAs mest respekterede historiske steder. På slagmarken er der over 1.400 monumenter. Der er flere museer og guidede ture foruden utallige souvenirbutikker i byen.
Gennem hele kampagnen lod det til at Lee mente, at hans tropper var uovervindelige. De fleste af Lees oplevelser med hæren havde overbevist ham om det, herunder den store sejr ved Chancellorsville i starten af maj, og unionssoldaternes flugt ved Gettysburg den 1. juli. Selv om høj moral spiller en vigtig rolle i militære sejre, når andre forhold er lige, kunne Lee ikke tøjle sin hærs ønske om at kæmpe. Til de uheldige virkninger af deres fælles blinde tro på sejr kom det faktum, at Army of Northern Virginia havde mange nye og uerfarne ledere (hverken Hill eller Ewell havde, selv om de var dygtige ledere, tidligere ført et helt korps). Hæren havde nylig mistet general Stonewall Jackson, en af dens dygtigste offensive generaler. Også Lees metode med at udstikke generelle ordrer og overlade det til sine underordnede at klare detaljerne bidrog til hans nederlag. Selv om denne metode kunne have fungeret med Jackson, viste den sig utilstrækkelig når det drejede sig om korpschefer, som ikke var vant til Lees kommandostil. Lee oplevede en dramatisk forskel på at være den som forsvarede til at være angriberen – lange forsyningslinjer, en fjendtligsindet lokalbefolkning samt nødvendigheden af at tvinge fjenden væk fra hans stillinger. Endelig var konføderationen efter den 1. juli ganske enkelt ikke i stand til at koordinere sine angreb. Lee stod overfor en ny og farlig modstander i George Meade og Army of the Potomac levede op til opgaven og kæmpede godt på sit eget territorium.
Busey, John W., and Martin, David G., Regimental Strengths and Losses at Gettysburg, 4th Ed., Longstreet House, 2005, ISBN 0-944413-67-6.
Clark, Champ, and the Editors of Time-Life Books, Gettysburg: The Confederate High Tide, Time-Life Books, 1985, ISBN 0-8094-4758-4.
Coddington, Edwin B., The Gettysburg Campaign; a study in command, Scribner's, 1968, ISBN 0-684-84569-5.
Eicher, David J., The Longest Night: A Military History of the Civil War, Simon & Schuster, 2001, ISBN 0-684-84944-5.
Esposito, Vincent J., West Point Atlas of American Wars, Frederick A. Praeger, 1959.
Foote, Shelby, The Civil War, A Narrative: Fredericksburg to Meridian, Random House, 1958, ISBN 0-394-49517-9.
Harman, Troy D., Lee's Real Plan at Gettysburg, Stackpole Books, 2003, ISBN 0-8117-0054-2.
Longacre, Edward G., The Cavalry at Gettysburg, University of Nebraska Press, 1986, ISBN 0-8032-7941-8.
Martin, David G., Gettysburg July 1, rev. ed., Combined Publishing, 1996, ISBN 0-938289-81-0.
McPherson, James M., Battle Cry of Freedom: The Civil War Era (Oxford History of the United States), Oxford University Press, 1988, ISBN 0-19-503863-0.
Nye, Wilbur S., Here Come the Rebels!, Louisiana State University Press, 1965 (reprinted by Morningside House, 1984), ISBN 0-89029-080-6.
Pfanz, Harry W., Gettysburg – The First Day, University of North Carolina Press, 2001, ISBN 0-8078-2624-3.
Pfanz, Harry W., Gettysburg – The Second Day, University of North Carolina Press, 1987, ISBN 0-8078-1749-X.
Pfanz, Harry W., Gettysburg: Culp's Hill and Cemetery Hill, University of North Carolina Press, 1993, ISBN 0-8078-2118-7.
Rawley, James A., Turning Points of the Civil War, University of Nebraska Press, 1966, ISBN 0-8032-8935-9.
Sauers, Richard A., "Battle of Gettysburg", Encyclopedia of the American Civil War: A Political, Social, and Military History, Heidler, David S., and Heidler, Jeanne T., eds., W. W. Norton & Company, 2000, ISBN 0-393-04758-X.
Symonds, Craig L., American Heritage History of the Battle of Gettysburg, HarperCollins, 2001, ISBN 0-06-019474-X.
Tagg, Larry, The Generals of Gettysburg, Savas Publishing, 1998, ISBN 1-882810-30-9.
Trudeau, Noah Andre, Gettysburg: A Testing of Courage, HarperCollins, 2002, ISBN 0-06-019363-8.
Tucker, Glenn, High Tide at Gettysburg, Bobbs-Merrill Co., 1958 (reprinted by Morningside House, 1983), ISBN 0-89029-715-0.
Wert, Jeffry D., Gettysburg: Day Three, Simon & Schuster, 2001, ISBN 0-684-85914-9.
Fremantle, Arthur J. L., The Fremantle Diary: A Journal of the Confederacy (Walter Lord, ed.), Burford Books, 1954, (genoptrykt 2002), ISBN 1-58080-085-8.
Gottfried, Bradley M., The Maps of Gettysburg: An Atlas of the Gettysburg Campaign, June 3 – June 13, 1863, Savas Beatie, 2007, ISBN 978-1-932714-30-2.
Haskell, Frank Aretas, The Battle of Gettysburg, Kessinger Publishing, 2006, ISBN 978-1-4286-6012-0.
Huntington, Tom, Pennsylvania Civil War Trails: The Guide to Battle Sites, Monuments, Museums and Towns, Stackpole books, 2007, ISBN 978-0-8117-3379-3.
Paris, Louis-Philippe-Albert d'Orléans, The Battle of Gettysburg: A History of the Civil War in America, 1886, (online version by Digital Scanning, Inc., 1999), ISBN 1-58218-066-0.
Shaara, Michael, The Killer Angels: A Novel, David McKay Co., 1974, (genoptrykt af  Ballantine Books, 2001), ISBN 978-0-345-44412-7.
Stackpole, Gen. Edward J., "They Met at Gettysburg", Stackpole Books, 1956, ISBN 0-8117-2089-6.
Choices and Commitments: The Soldiers at Gettysburg, a National Park Service Teaching with Historic Places (TwHP) lesson plan
Gettysburg Photographs.com (NPS Tour Map of Gettysburg with links to photogalleries)
Civil War Era Digital Collection at Gettysburg College Collection contains digitized paintings, photographs, and pamphlets of the Battle of Gettysburg
New York at Gettysburg (Final Report on the Battlefield of Gettysburg) A three-volume account of the positions and movements of troops from New York State on the battlefield of Gettysburg.

Denne artikel omhandler Slaget ved Poitiers i 732. Opslagsordet har også en anden betydning, se Slaget ved Poitiers (1356).Slaget ved Poitiers (10. oktober 732) eller Slaget ved Tours og på arabisk: بلاط الشهداء (Balâṭ al-Shuhadâ’) Martyrernes vej for troen blev udkæmpet mellem byerne Tours og Poitiers i det mellemste Frankrig (stedet er uvist). Slaget stod mellem frankiske og burgundiske styrker under Austrasiens rigshovmester Karl Martell og en massiv ummayyadisk muslimsk invasionshær under emiren af al-Andalus, Abdul Rahman Al Ghafiqi (‘Abd-al-Raḥmān al-Ghāfiqī). Ved slaget besejrede de kristne frankere og deres allierede den islamiske hær, og emir Abdul Rahman blev dræbt. Samtidige krønikeskrivere opfattede sejren som en guddommelig dom og gav Karl tilnavnet Martellus ("Hammeren"), måske med Judas Makkabæeren i tankerne ("Hammeren" fra det Makkabæiske oprør)Slaget standsede islams fremrykning fra den Den Iberiske Halvø mod nord i Vesteuropa. Mange historikere som Gibbon regner slaget for et vendepunkt i verdenshistorien, da det markerede afslutningen på den islamiske ekspansion i Vesteuropa, og bevarede kristendommen som den dominerende trosretning i Europa i en periode, hvor islam ellers erobrede resterne af de romerske og persiske riger. Den tyske historiker Leopold von Ranke bemærkede, at "Poitiers var et vendepunkt i en af verdenshistoriens vigtigste epoker", mens Gibbon endda så ham som kristendommens frelser. Samtidigt så han kimen til det karolingiske rige og det næste århundredes frankiske dominans i Europa grundlagt med sejren. "Opbyggelsen af frankisk magt i Vesteuropa formede kontinentets skæbne og Slaget ved Tours underbyggede denne magt."
Til trods for slagets vigtighed er valpladsens nøjagtige placering ukendt. Samtidige vestlige og muslimske kilder er enige om visse detaljer, mens der er uoverensstemmelse om andre. De fleste historikere antager, at de to hære mødtes, hvor floderne Clain og Vienne mødes mellem Tours og Poitiers.
Slaget stod efter tyve års muslimske erobringer i Europa. De begyndte med invasionen af det vestgotiske, kristne kongedømme på Den Iberiske Halvø i 711 og gik videre ind i de frankiske, tidligere romerske territorier i Gallien. Muslimske felttog var nået ind i Akvitanien og Burgund og til et større slag ved Bordeaux og et plyndringstogt mod Autun.
Det frankiske rige var den førende militære magt i Vesteuropa. Det bestod af størstedelen af Tyskland og Nederlandene og dele af det nuværende Frankrig: (Austrasien, Neustrien og Burgund). Frankerriget var begyndt at fremstå som den egentlige arvtager til det Vestromerske rige, mens det kæmpede om overherredømme mod horder af germansktalende stammer langs grænserne som de vilde saksere. Der var også interne stridigheder med fyrst Odo den store af Akvitanien.De frankiske styrker under Karl Martell bestod hovedsageligt af tungt infanteri og udgjorde mellem 15.000 og 75.000 mand, sandsynligvis nærmest det mindste tal. Karl Martell havde forberedt sig på dette slag i et årti og utrætteligt hærdet sit infanteri til at stå fast mod muslimernes frygtede tunge kavaleri. Frankerne havde ikke stigbøjler, og kunne ikke modstå tungt kavaleri. I stedet trænede Karl sit infanteri året rundt i at kæmpe i den antikke græske formation falanksen, hvormed et disciplineret og tætpakket infanteri kunne modstå tungt kavaleri. Da muslimerne mødte Karl Martell i 732, var hans infanteri allerede en styrke af erfarne og krigsvante veteraner, hvoraf nogle havde fulgt ham helt tilbage fra 717. Historikeren Paul K. Davis skriver, at kernen i Martells hær var professionelt infanteri, som både var særdeles motiveret og disciplineret efter at have fulgt Martell i utallige militærkampagner over det meste Europa. Derudover brugte Martell lokale militsenheder til at udspejde og genere fjenden.
Invasionen af Hispania og derpå Gallien blev udført af Det umayyadiske islamiske kalifat, der hidtil var den førende militærmagt. Ummayyaderne havde allerede erobret store dele af Nordafrika og Persien, hvorved de herskede over et imperium, der bestod af mange forskellige folkeslag, og som strakte sig fra den iberiske halvø i vest til Pakistan i øst. Styrker ledet af Tariq ibn-Ziyad krydsede Gibraltar og oprettede et islamisk styre på den iberiske halvø, samtidig med at andre muslimske styrker førte krig i Pakistan 6.500 km mod øst. Før Ummayaderne mødte frankerne, havde de allerede besejret tidens to mægtigste militærmagter: Sassaniderne, som blev fuldstændig absorberet og det byzantinske rige, som måtte afstå Syrien, Armenien og Nordafrika. kejser Leo formåede dog at forsvare Anatolien ved Slaget ved Akroinon i 739 under Ummayyadernes sidste felttog.De muslimske styrker under Abdul Rahman Al Ghafiqi bestod mest af berberisk let kavaleri, mens resten var tungt arabisk kavaleri. Styrken bestod af mellem 60.000 og 200.000 ryttere, sandsynligvis nærmest det laveste antal. Op til slaget var den muslimske styrke opdelt i mindre strejfgrupper, som skulle plyndre forskellige rige og vigtige frankiske centre. Hele den muslimske hær var ifølge arabiske beretninger samlet før slaget. Seks dage inden slaget tilkaldte Abdul Rahman alle de tropper, som var på plyndringstogter. Begge hære var altså på fuld styrke på den syvende dag, hvor slaget begyndte.
Det virkelige antal af tropperne kendes ikke. Alle samtidige kilder beretter, at de muslimske styrker talmæssigt var de kristne betydeligt overlegne, men det er uvist i hvilken grad. Ud fra senere arabiske kilder skønner den engelske historiker Creasy, at den muslimske styrke var på mindst 80.000 mand. Paul K. Davis vurderer de muslimske styrker til 80.000 og frankernes til 30.000, men noterer, at andre moderne historikere bedømmer ummayyadernes styrke til at være mellem 20.000 og 80.000. Historikeren Edward J. Schoenfeld noterer blot, at "vurderinger om at muslimerne havde over 50.000 soldater og frankerne endnu flere, er logistisk umulige" idet han bestrider ældre tal på mellem 60 og 400.000 muslimer og 75.000 frankere. En anden moderne militærhistoriker, Victor Davis Hanson, mener, at hærene var på omtrent 30.000 mand hver. Moderne historikere kan være tættere på det rigtige tal end de middelalderlige kilder, fordi det moderne skøn baserer sig på vurderinger af, hvor mange mænd og dyr det logistisk var muligt at føde. Både Davis og Hanson understreger, at begge hære var nødsaget til at klare sig med det, de kunne opdrive fra det omkringliggende land, da de ikke havde forsyninger til et langtrukket felttog.
Tabene er ukendte ligesom antallet af styrker. Middelalderlige lærde mente, at Martells tab lå på omkring 1.500 mand, mens muslimerne skulle have lidt tab på op til 375.000 mand. Disse tal er sandsynligvis upålidelige, ikke mindst taget i betragtning, at Liber Pontificalis (Pavernes Bog) angav nøjagtigt de samme tabstal ved Odos tidligere sejr i Slaget ved Toulouse (721). Allerede Benediktinermunken Paulus Diaconus bemærker i Langobardernes historie fra omkring 785, at disse tabstal fra Liber pontificalis også blev benyttet i forbindelse med Odos sejr ved Toulouse omend han fejlagtigt hævdede, at Martell kæmpede sammen med Odo. Senere kilder formentlig "influeret af Fredegars krøniker tilskrev udelukkende de samme saracenske tabstal til Martell og Slaget ved Poitiers." Vita Pardulfi fra midten af det 8. århundrede bemærker, at Abdul Rahmans styrker efter slaget hærgede og plyndrede sig vej gennem Limousin på vejen tilbage til Al-Andalus. Det antyder, at de ikke blev tilintetgjort i samme omfang som forestillet i Fortsættelsen af Fredegars krøniker.
De muslimske maurere under Andalusiens hersker og general Al-Samh ibn Malik havde i kølvandet på erobringen af den Iberiske halvø kastet deres øjne på Septimania, som lå nord for Pyrenæerne, og som de forholdsvis ubesværet fik løbet over ende omkring 719. Hvorefter de opslog hovedkvarter havnebyen Narbonne, som de kaldte for ”Arbūna” og gav byens hovedsagelig arianske, kristne indbyggere milde betingelser. Med Narbonne udbredte maurerne deres magt derfra og undertvang byerne Alet, Béziers, Agde, Lodève, Maguelonne, og Nîmes, som stadig var kontrolleret af deres vestgotiske hertugerDet muslimske indtog i Aquitaine blev stoppet, da muslimerne led et stort nederlag ved Toulouse i 721, hvor Odo overraskede Al-Samh ibn Maliks styrker og dræbte Al-Samh ibn Malik. Men det satte ikke en stopper for de arabiske plyndringstogter, som med udgangspunkt i en sikker base i Narbonne i 720’erne slog til i nordøstlig retning, og i 725 nåede de så langt som byen Autun i Burgund.
Efter trusler både i syd (arabere) og nord (frankerne), allierede Odo sig i 730 med Uthman ibn Naissa, af frankerne også kaldt ”Munuza”, som var den berberiske emir i det senere Catalonien. For at besegle alliancen fik Uthman Odos datter Lampade til ægte, og arabernes plyndringstogter over Pyrenæerne, Odos sydlige grænse, stoppede.Men året efter gjorde Uthman oprør mod guvernøren af al-Andalus, Abdul Rahman. Rahmna knuste hurtigt oprøret og vendte sin opmærksomhed mod oprørenes tidligere allierede: Odo. Rahmna havde samlet en kæmpe styrke af arabisk tungt kavaleri, berbisk let kavaleri og andre tropper fra imperiets vidtstrakte provinser i et forsøg på at erobre Europa nord for Pyrenæerne. Ifølge en ubekendt araber, "Gik hæren gennem alle steder som en ødelæggende storm". Hertug Odo samlede sin hær ved Bordeaux, men blev besejret ved floden Garonne og Bordeaux blev plyndret. Nedslagtningen af kristne ved Garonne var grusom. Isidorus Pacensis skriver at: "solus Deus numerum morientium vel pereuntium recognoscat" ("Gud alene ved antallet af døde, ja dræbte"). De muslimske ryttere lagde så den del af Gallien øde. Deres egne beretninger fortæller, at "Trofaste trængte gennem bjergene, trampede over ujævn og jævn grund, plyndrede så langt ind i landet som til frankerne og slog alle med sværd så meget, at da Odo kom til kamp med dem ved floden Garonne, flygtede han”. Og efter at have ødelagt Odos styrker, plyndret og lagt syden øde, vendte de muslimske hære sig mod nord, hvor de forfulgte den flygtende Odo, mens de plyndrede og ødelagde alt på deres vej.
Odo bad frankerne om hjælp, en hjælp som Karl Martell kun gav, efter at Odo var gået med til at underkaste sig frankisk overherredømme. Karl havde forberedt sig på denne konfrontation med muslimerne et tiår i forvejen, og han var overbevist om, at hvis han lod dem besætte Aquitanien, ville hele det vestlige Europa falde med det. Derimod ser det ikke ud til, at muslimerne før Poitiers var opmærksomme på frankernes styrke eller generelt var særligt agtpågivende med hensyn til de germanske folks magt. Muslimerne havde tilsyneladende ikke spejdet mod nord, før de krydsede Pyrenæerne, eftersom de var uvidende om og uforberedte på Karl Martell og hans stigende magt over store dele af Europa helt fra 717.
I 732 fortsatte den arabiske styrke nordover mod floden Loire, mens forsyningstrosset og en stor del af hæren blev liggende. Invasionsstyrkerne nedkæmpede al modstand i den sydlige del af Gallien, og da de ikke mødte organiseret modstand, delte de sig op i flere lettere plyndringsenheder, som plyndrede og ødelagde, mens hovedstyrken bevægede sig bagefter. Sandsynligvis var den muslimske invasion lagt så sent på året (oktober), fordi de invaderende hære var nødsaget til at leve af det, de kunne fouragere og plyndre fra landet, og derfor måtte vente til høsten var i hus.
Den militære forklaring på, at Odo blev besejret så let ved Bordeaux i 732 efter at have vundet tidligere i 721 – er enkel: I slaget ved Toulouse formåede han at gennemføre et overraskelsesangreb mod en selvsikker og uforberedt fjende, som havde rettet alle de defensive stillinger indad. Det arabiske kavaleri fik aldrig en chance for at mobilisere og møde ham i åbent slag. Odo formåede at lave en yderst effektiv omringningsmanøvre, der kom fuldstændig bag på det muslimske kavaleri, som blev nedslagtet i kaos og panik. Elleve år senere ved Bordeaux og ved Garonne var det arabiske kavaleri velforberedt. Det arabiske kavaleri havde tid til at mobilisere før slaget, og det resulterede i, at næsten alle blev dræbt i Odos hær, mens muslimerne led minimale tab. Odo flygtede mod nord. Odos ryttere manglede (som alle europæiske styrker på denne tid) stigbøjler og havde derfor ikke kavaleri med rustning. Næsten hele hans styrke bestod af infanteri. Muslimernes tunge kavaleri brød det kristne infanteris linjer i deres første angreb. Da infanteriets linjer var brudt, kunne muslimerne slagte de kristne efter behag.
Invasionsstyrken fortsatte med at ødelægge det sydlige Gallien og forberedte en fuldstændig erobring. En af de største plyndringsstyrker rykkede frem mod Tours med rigdommene i Sankt Morten af Tours klosteret. Det var den betydeligste kristne helligdom i Vesteuropa. Da rigshofmester i Austrasien, Karl Martell, hørte det, samlede han en hær på mellem 15.000 og 75.000 veteraner og marcherede mod syd. Han undgik de gamle romerske veje i håb om at komme uset og overraske muslimerne. Da han havde planlagt at bruge en falanksformation, var det afgørende for ham at komme i en position, hvor det var ham, der kunne vælge slagmarken og begrænse fjendens rytteres overlegne mobilitet. Hans plan var at finde en skrånende skovklædt slette, opstille sine soldater i formation og vente på, at muslimerne kom til ham. Det forudsatte, at muslimerne ikke angreb ham, før han var rede.
Efter at have besejret Odo blev de muslimske styrker ifølge alle beretninger fuldstændig overrasket over at finde en anden stor hær, der spærrede deres videre færd mod Tours, og som stod opmarcheret og rede til kamp. Karl Martell havde til fulde opnået den overraskelseseffekt, han havde håbet på. Han valgte at indtage en defensiv, falankslignende formation. Ifølge de arabiske kilder i form som en stor firkant, med træer og en stigning, der kunne bryde et kavaleriangreb. 
I syv dage stod de to hære og så på hinanden, kun afbrudt af mindre træfninger. Abdul Rahman havde tilkaldt plyndringstropperne, og muslimerne ventede nu på, at de alle var tilbage og hæren på fuld styrke. Men selv efter at de var fuldtallige, var de stadigvæk urolige. Ingen dygtig general, og det var Abdul Rahman, kan lide at lade sin modstander vælge tid og sted for et slag, og Martell havde gjort begge dele. Det var også svært for muslimerne at vurdere Karl Martells styrker, eftersom Martell brugte træer og skove til at få sine styrker til at syne større. Abdul Rahman ventede på, at hans egen hær var fuldtallig. Ventetiden gav imidlertid også Karl Martell tid til at samle endnu flere af sine veterantropper og mobilisere lokale militsenheder, som dog viste sig at være næsten ubrugelige til andet end at fouragere og chikanere fjenden.
Martell satsede alt på, at Rahman til slut ville føle sig nødsaget til at udkæmpe slaget for at kunne komme videre og plyndre Tours. Ingen af dem ønskede at angribe. Frankerne var med ulve- og bjørneskind klædt godt på til kulden og havde fordel af terrænet. Araberne var ikke så godt forberedt på den intense kulde, og de ønskede ikke at angribe det, de troede var en talmæssig overlegen frankisk hær. Araberne ønskede, at frankerne skulle komme ud i åbent land, hvor de var mere sårbare over for det arabiske kavaleri, mens frankerne i deres tætte formationer ønskede, at araberne skulle komme op over højdedraget og ind blandt træerne, som ville fjerne en stor del af kavaleriets fordel. Det blev et spil, som Martell vandt. Kampene startede på syvendedagen, fordi Rahman ikke ønskede at udsætte slaget i det uendelige med vinteren lige om hjørnet.
Rahman stolede stadig på sit kavaleriets taktiske overlegenhed, lange lanser og sværd, og fik det til at angribe gentagne gange. Men denne dag blev muslimernes kavaleri ikke udslagsgivende, som det havde været i så mange tidligere slag.
I et af de sjældne tilfælde, hvor middelalderens infanteri stod fast over for koncentreret kavaleriangreb, holdt de disciplinerede frankiske soldater stand mod de arabiske angreb på trods af, at det arabiske kavaleri flere gange brød igennem til det indre af den frankiske firkant. En arabisk kronikør fortæller: "De muslimske ryttere angreb frygtløst og ofte fremover mod bataljonen af frankere, som modstod med mandsmod, og mange faldt døde om på begge sider." Men til trods for arabernes voldsomme angreb brød frankerne linjer ikke sammen. De mange år med daglig træning finansieret af kirkemidler havde givet Karl Martell akkurat det, han ønskede sig, og hans krigsvante veteraner havde klaret det, alle på den tid troede var umuligt: at modstå et voldsomt, arabisk kavaleriangreb. 
Men det kunne være endt helt anderledes for frankerne, hvis de muslimske styrker var forblevet under kontrol. Både vestlige og muslimske beretninger er enige i, at slaget blev hårdt, og at det muslimske tunge kavaleri brød igennem frankernes falanks.
Muslimerne, som brød ind i firkanten, forsøgte at dræbe Martell, men hans hirdmænd omringede ham og lod ikke araberne trænge igennem. Frankiske beretninger hævder, at mens slaget bølgede frem og tilbage, fløj der pludselig et rygte gennem den arabiske hær om, at frankiske spejdere truede det plyndringsbytte, de havde taget i Bordeaux. Nu afbrød store dele af de muslimske styrker kampen for at vende tilbage til deres lejr og sikre deres bytte. Ifølge muslimske beretninger havde Karl sendt frankiske spejdere ud midt på kampens anden dag (frankiske kilde beretter, at slaget kun varede én dag), hvorefter de begyndte at plyndre muslimernes lejr, forsyningstros, inklusive slaver taget i Frankrig og andet bytte. Karl havde sendt spejdere ud for at skabe kaos i muslimernes lejr og befri så mange slaver som muligt i håbet om, at fjenden ville trække bort fra slaget. Det lykkedes ud over al forventning. I kampens hede forekom det resten af den muslimske hær som et tilbagetog og fik den til at gå i panik og flygte fra slagmarken. Det blev hurtigt en generel retræte. Mens Abdul Rahman forsøgte at genoprette orden blandt sine flygtende mænd, blev han omringet af frankere og dræbt. Der var nu ikke nogen til at stoppe et totalt muslimsk tilbagetog, og alle muslimer vendte tilbage til deres lejr. "Alle flygtede forfulgt af deres fjender.”, skrev en arabisk historiker. Men i stedet for at sætte efter de flygtende fjender genoptog frankerne deres falankspositioner og hvilede dér natten over i den tro, at slaget ville fortsætte ved daggry næste morgen.
Da muslimerne ikke kom frem til kamp, frygtede frankerne et baghold. Karl troede først, at muslimerne forsøgte at lokke ham ned fra højden og ud i åbent land, en situation han for enhver pris ville undgå. Først efter at frankiske soldater havde udført en omfattende rekognoscering af fjendens lejr, opdagede de, at lejren var blevet forladt i hast i løbet af natten. Efterladende alt, der ikke kunne bæres i hænderne, havde de muslimske styrker sat kursen tilbage mod den Iberiske halvø med det bytte, som var tilbage og som hurtigt kunne transporteres.
I arabiske krøniker står, at efter Abdul Rahmans død kunne de forskellige generaler fra de forskellige dele af kalifatet, berbere, arabere, persere m.fl., ikke enes om en ny øverste leder til at føre dem i kamp. Kun Abdul Rahman havde en fatwa fra kalifen og dermed absolut autoritet over de troende soldater. Muslimerne kunne muligvis stadig have besejret frankerne, hvis de havde kunnet enes om én til at lede dem, men de mange forskellige nationaliteter og etniciteter fra hele det vidtstrakte kalifat umuliggjorde at finde en afløser for Abdul Rahman.
Den Mozarabiske krønike fra 754 skrevet af en ukendt, andalusisk forfatter "beskriver slaget i flere detaljer end nogen anden latinsk eller arabisk kilde". Krønikerne skriver om slaget at,
 Under forfølgelsen af Odo besluttede Abd ar-Rahman sig for at lægge Tours øde ved at ødelægge dets paladser og nedbrænde dets kirker. Dér mødte han konsulen af Austrasien ved navn Karl, en mand, der fra sin ungdom havde bevist sin værd som kriger og var ekspert på militære områder, og som Odo nu havde tilkaldt. Efter at hver side havde plaget den anden med angreb i næsten syv dage, gjorde de sig endelig rede til kamp og kæmpede voldsomt. Menneskene fra nord forblev urokkelige som en mur, de holdt sammen som en gletsjer fra deres kolde egne. På et øjeblik tilintetgjorde de araberne med sværd. Menneskene fra Austrasien, som havde flere soldater og var formidabelt bevæbnede, dræbte kongen, Abd ar-Rahman, da de fandt ham, med et slag over brystet. Men pludselig, mens de havde arabernes utallige telte i syne, satte frankerne foragteligt deres sværd i skederne og udsatte slaget til den næste dag, eftersom det var blevet nat, mens slaget stod på. Ved solopgang så europæerne arabernes telte arrangeret, som de havde stået dagen før. Da de ikke vidste, at de var tomme og tænkte, at inde i dem sad saracenerne rede til kamp, sendte de mænd for at udforske og opdagede, at alle ishmaelitske tropper havde forladt stedet. I løbet af natten var de i tætte formationer flygtet tilbage til deres eget land.
 Fyrst Karl opstillede modigt sine mænd i kamporden mod dem [araberne], og krigerne stormede frem imod dem. Med Kristi hjælp væltede han deres telte og skyndte sig til slag for at søndermale dem i slagteriet. Da kongen Abdirama blev dræbt, tilintetgjorde han [dem], drivende hæren frem, kæmpede og vandt han. Således triumferede sejrherren over sine fjender.
Den fjerde bog i Fortsættelsen af Fredegars krøniker skriver videre, at "han [Karl Martell] angreb dem som en mesterlig kriger.". Og at Karl "spredte dem foran sig som korn for vinden."
Det antages også, at Bedas Historia Ecclesiastica Gentis Anglorum (kap. XXIII) indeholder en reference til slaget: "[...] en forfærdelig pest af saracener hærgede Frankrig med frygteligt slagteri, men ikke lang tid efter modtog de deres straf i dette land optjent ved deres ondskab
Abdul Rahman var en god general, men i Poitiers gjorde han sig skyldig i flere fatale fejl. Gibbon pointerer, at han først og fremmest fejlede ved ikke at have udspejdet fjenden tilstrækkeligt og lade sig overrumple af en stor fjendtlig hær og dernæst ved ikke straks at gå mod Karl Martell. Karl Martell overraskede Abdul Rahman ved at undgå de store, romerske veje og i stedet marchere ad mindre biveje og kunne bestemme stedet og tidspunktet for slaget.
Abdul Rahman formodede, at frankerne ikke ville komme deres aquitainske rivaler til undsætning, eller han bekymrede sig ikke om det. Således fik han ikke udspejdet deres styrke før slaget.
Han observerede ikke de frankiske styrker og Karl Martells bevægelser. Havde han gjort det, ville han have stoppet opdelingen af hæren og straks have marcheret mod frankerne med hele sin styrke.Creasy mente, at muslimernes strategisk bedste valg i denne situation ville have været helt at afstå fra at engagere sig i slag og i stedet forlade stedet med plyndringsbyttet, sætte garnisoner i de erobrede byer i det sydlige Gallien og komme tilbage, når de kunne tvinge Martell til en slagmark, de selv kunne have fordel af. En som øgede den store fordel, de havde ved at have de første ”riddere” i rustninger og ringbrynjer.
Hvis Abul Rahman den dag havde undgået en direkte konfrontation med Martell, ville Martell blot have kunnet stå på sin fordelagtige høj og set uvirksom på, at de frankiske områder blev truede eller lagt øde af muslimske plyndringstogter. Creasy bemærker:
Med tanke på forskellen mellem de to hære udkæmpede Karl Martell et brillant defensivt slag. Frankerne var hovedsageligt infanteri, alle uden rustning, mod arabiske ryttere med rustning eller ringbrynje; berberne var ikke lige så tungt beskyttede. På et sted og tidspunkt som Karl selv havde valgt, mødte han en overlegen styrke og besejrede den.
Den arabiske hær trak sig tilbage over Pyrenæerne, og Karl Martell fortsatte de næste år med at drive muslimerne ud af Frankrig. Odo var med nogen reservation blevet tvunget til at anerkende Karls overherredømme, men da han døde, ønskede hans søn Hunold uafhængighed. Selv om Karl ville lægge hans hertugdømme direkte under sig og begav sig derned for at få Aquitaniens loyalitet, optrådte Hunold som selvstændig hertug. Karl anerkendte hertugdømmet, men da araberne året efter igen invaderede Provence, havde Hunold intet andet valg end at følge i faderens fodspor og anerkende Karl Martells overherredømme.
I 736 påbegyndte kalifatet igen en massiv invasion, denne gang over havet og ledet af Abdul Rahmans søn. Invasionshæren landede i Narbonne og tog Arles. Karl drog ned til muslimernes befæstninger i Provence, hvor han befriede Montfrin og Avignon, og sammen med langobardernes konge Liutprand, ligeledes Arles og Aix-en-Provence – Nimes, Agde og Béziers, som var blevet holdt af muslimerne siden 725 faldt, og deres fæstninger blev ødelagt.
Denne gang mente muslimerne ikke, at de havde undervurderet Karl, og de lod ham komme til sig ved at lade ham erobre Provence, by efter by, og ventede tålmodigt på frankerne til det endelige slag. Imidlertid havde de overvurderet den tid, det ville tage, før frankerne formåede at bygge deres eget tunge kavaleri som støtte for det sårbare infanteri. På fem korte år havde Martell indført stigbøjlen og ryttere i rustning. Da han nu angreb muslimerne, gjorde han det med en drastisk anderledes hær end den, de havde ventet. Først knuste han muslimernes styrker ved Arles og forberedte sig dernæst på at møde hovedstyrken ved Narbonne, hvor han tilintetgjorde den i Slaget ved Berre. Nogle historikere mener, at Narbonne var en lige så vigtig sejr for det kristne Europa som Poitiers. De besejrede muslimske hære stod for første gang over for frankernes tunge kavaleri, som Martell brugte i samspil med infanteriet. Han formåede dog ikke at tage Narbonne, der blev forsvaret af muslimske arabere og kristne (arianere) vestgotere i samarbejde, men han rensede Provence for fremmede besættere, og han begrænsede muslimerne til byen Narbonne og til Septimania og efterlod dem uden andet valg end at barrikadere sig inden for murene i deres byer. I stedet for at binde hæren i en årelang belejring var Martell tilfreds med at isolere de få tilbageværende invasionsstyrker til Narbonne og Septimania. Byens endelige overgivelse overlod han til sin søn, Pipin den yngre, hvilket sønnen gjorde i (759), hvor resten af araberne blev drevet tilbage til Iberia. Hans barnebarn, Karl den Store, blev den første kristne hersker, som påbegyndte Reconquista – befrielse af kristne områder under muslimsk besættelse. Girona blev befriet i 785 og Barcelona i 801 og Catalonien, den østlige del af halvøen, blev omdannet til en række små hertugdømmer, der samlet fungerede som en bufferzone kaldet Marca Hispanica mod kalifatet i syd.
På trods af nederlagene ved Poitiers (721) og Narbonne (737) vedblev ummayyaderne i syd at udgøre en stor trussel mod de europæiske magter i Vesteuropa, som frygtede en gentagelse af forsøgene på en islamisk invasion op i Europa. Denne trussel forsvandt med ét i 750, da Det umayyadiske islamiske kalifat kollapsede i borgerkrig i slaget ved Zab, som efterlod umayyad-dynastiet næsten fuldstændigt udslettet på nær prinserne, som flygtede til Afrika og videre til Iberia, hvor de etablerede umayyad-emiratet i opposition til abbasidenes kalif i Bagdad.
Kristne samtidige fra Beda den Ærværdige til Teofanes nedskrev nøje beretninger om slaget og var ivrige efter at udbrede, hvad de anså som dets betydning. Senere forskere som Gibbon hævdede, at hvis Martell var blevet besejret, ville maurerne antagelig forholdsvist ubesværet have erobret et delt Europa. Gibbon skrev i et af sine mest berømte kapitler, at 
Et århundrede senere blev Gibbons konklusion bakket op af den belgiske historiker Godefroid Kurth, som skrev, at slaget ved Poitiers: "måtte forblive én af de vigtigste hændelser i verdenshistorien, da det blev afgjort om kristen civilisation eller islam skulle sejre i Europa.".
Tyske historikere har være specielt begejstrede i deres lovprisning af Martell; Schlegel taler om denne "mægtige sejr" og at "Karl Martells arm reddede og frelste kristne nationer i vesten fra den altødelæggende islams dødelige hånd"
Den engelske historiker Henry Hallam bemærker, at uden Martells sejre ville der ikke have været nogen Karl den Store, intet Tysk-romersk rige, ingen pavestat; disse stater byggede på Martells afgrænsning af Islam i Europa, mens kalifatet endnu stod forenet og i stand til at igangsætte sådanne erobringer. Mens historikeren Thomas Arnold, ligeledes fra England, mente, at Karl Martells sejr ved Poitiers oversteg endda Arminius sejr over de romerske legioner i Varusslaget: "Karl Martells sejr er iblandt de befriende sejre, der har påvirket menneskehedens lykke over århundreder."Den irske historiker John Bagnell Bury skrev "Slaget ved [Poitiers] har ofte været anset som en verdenshistorisk begivenhed af største vigtighed, fordi efter denne blev indtrængningen af muslimer i Europa endelig bragt til ende."
Samtidige arabiske historikere syntes i mindre grad optaget af nederlagene ved Poitiers og Narbonne end deres vestlige fæller. Den bredt anerkendte, engelske historiker Bernard Lewis skriver: "Arabiske historikere, hvis de overhovedet noterede det, beskriver [slaget ved Poitiers] som en mindre fejde." Den østrigske historiker Gustave E. Von Grunebaum skriver: "Tilbageslaget er måske vigtigt set fra et europæiske perspektiv, men for tidens muslimer, som ikke så nogen overordnet plan truet derved, havde det ikke nogen videre betydning." Samtidige arabiske historikere og krønikeforfattere var meget mere optaget af det samtidige katastrofale arabiske belejring ved Konstantinopel i 718, som endte med et knusende nederlag.
Creasy på sin side mener: "Slaget ved [Poitiers]' vedvarende betydning i muslimernes øjne bevidnes ikke kun af deres beskrivelser af det som 'det dødelige slag' og 'det skamfulde nederlag', som deres forfattere konstant gør brug af, men også af at saracerne ikke efterfølgende gjorde noget seriøst forsøg på erobringer ud over Pyrenæerne.".
Den 13. århundredes marokkanske forfatter Ibn Idhari al-Marrakushi bemærker slaget i sin Maghrebshistorie, "al-Bayan al-Mughrib fi Akhbaral-Maghrib." Ibn Idhari skrev, at: "Abd ar-Rahman og mange af hans mænd fandt martyrdøden på balat ash-Shuhada'i ("martyrernes vej")." Antonio Santosuosso bemærker, at "de [muslimerne] kaldte slagmarken på vejen mellem Poitiers og Tours for "martyrernes sti"." Men, som Henry Coppée har forklaret, blev "det samme navn givet til Slaget ved Toulouse og givet til mange andre slagmarker, hvor muslimerne blev besejret: de var altid martyrer for deres tro."Endvidere ses at arabiske fortællinger fra perioden 722–850 nævner frankerne mere end noget andet kristent folkeslag bortset fra byzantinerne hvilke kunne give en indikation på, at samtidige arabiske lærde ikke så nederlaget som en bagatel.
Både Hallam og Watson såvel som Matthew Bennett og Edward Gibbon (Godefroid Kurth, Leopold von Ranke, m.fl.) mente, at hvis Karl Martell var blevet besejret, havde der ikke været nogen anden styrke, der kunne forsvare Vesteuropa. Hallam skriver: "Det kan i sandhed regnes for et af de få slag, hvor et andet resultat ville have ændret historiens gang dramatisk i alle efterfølgende tider: Som med Marathon, Slaget ved Gaugamela, Metaurus, Châlons, og Leipzig." Mens Bennet i 2005 bemærker, at "[...] få slag huskes tusind år efter, de er blevet udkæmpet [...], men slaget ved [Poitiers] er en undtagelse [...] Karl Martell nedkæmpede et muslimsk angreb, som kunne have ført til erobring af hele Gallien, hvis det havde fået lov til at fortsætte." Sandsynligvis opfattede Karl Martell og slagets andre hovedpersoner dog ikke selv umiddelbart, hvilken begivenhed af verdenshistorisk vigtighed, de havde været med til. Den engelske historiker John Julius Norwich, en af de førende autoriteter på det Østromerske Kejserdømme, mener, at ved at stoppe for yderligere muslimsk ekspansion ved Poitiers tog frankerne bogstaveligt talt vare på kristendommen, som vi kender den. 
William E. Watson, der er en af de mest respekterede historikere inden for denne periode, støtter kraftigt, at Poitiers var en makrohistorisk begivenhed, men han tager afstand fra Gibbons og Drubecks ordvalg, når han f.eks. i 1993 skriver om slagets betydning i frankisk historie og verdenshistorie:
Watson tilføjer: "Når vi undersøger motiverne til det muslimske pres nord for Pyrenæerne, kan vi tillægge sammenstødet ved Poitiers mellem frankerne og muslimerne fra al-Andalus en langsigtet, historisk betydning, i særdeleshed når vi ser på den opmærksomhed, der blev rettet mod frankerne i den arabiske litteratur og muslimernes succesrige erobringer andre steder i løbet af Middelalderen." 
John Henry Haaren, der skrev omkring 1900, konkluderer i Famous Men of the Middle Ages: "Slaget ved Poitiers betragtes som et af de afgørende slag i verdenshistorien. Det afgjorde, at de kristne og ikke muslimerne skulle have magten i Europa."Bernard Grun giver denne bedømmelse i sin "Timetables of History," som blev genudgivet i 2004: "I 732 opdæmmer Karl Martells sejr over araberne i slaget ved Poitiers deres flodbølge af fremtrængen mod vest.”Historikeren og humanisten Michael Grant medregner slaget ved Poitiers blandt datoer med langtrækkende betydning i den romerske periode.
Historikeren Norman Cantor, som specialiserede sig i middelalderperioden, skrev i 1993: "Det er muligvis sandt, at araberne på dette tidspunkt havde nået grænsen for deres formåen, og at de ikke ville have erobret Frankrig, men deres nederlag (ved Poitiers) i 732 satte en stopper for deres fremtrængen mod nord."Militærhistorikeren Robert W. Martin anser Poitiers som "et af de mest afgørende slag i hele historien."Historikeren Hugh Kennedy udtaler "det blev virkelig betydningsfuldt ved at fastslå Karl Martells og karolingernes magt i Frankrig, men det havde også dybtgående konsekvenser i det muslimske Spanien. Det betød afslutningen på ghanimaøkonomien (=”plyndringsøkonomien”)."Militærhistorikeren Paul Davis påstod i 1999, "hvis muslimerne havde sejret ved Poitiers, er det svært at se, hvad befolkningen i Europa kunne have stillet op for at modstå dem."Tilsvarende fastholder George Bruce i sin nyskrivning af Harbottles klassiske militærhistorie, Dictionary of Battles, at "Karl Martel besejrede den muslimske hær afsluttede i praksis muslimernes forsøg på at erobre Vesteuropa."Antonio Santosuosso fremsætter en interessant, moderne opfattelse af Martell, Poitiers og de senere felttog mod Rahmans søn i 736-737. Santosuosso fremlægger en overbevisende argumentation for, at disse senere sejre over de indtrængende, muslimske hære var mindst lige så betydningsfulde som Poitiers i deres forsvar af vestlig kristendom og bevarelse af den vestlige klosterbevægelse. Disse klostre var de lærdomscentre, der i sidste ende førte Europa ud af Middelalderen. Efter at have undersøgt de arabiske historieberetninger fra perioden begrunder han det også overbevisende, at der klart er tale om invasionshære, der blev udsendt af Kaliffen ikke bare for at hævne Poitiers, men for at indlede erobringen af det kristne Vesteuropa og bringe det ind under kalifatet.
Andre historikere er uenige i denne bedømmelse. Alessandro Barbero skriver, "I dag søger historikere af nedtone betydningen af slaget ved Poitiers, og de peger på, at hensigten med den arabiske styrke, som Karl Martell besejrede, ikke var at erobre Frankerriget, men blot at plyndre det rige kloister St-Martin de Tours".På samme måde skriver Tomaž Mastnak:
Den kristne libanesisk-amerikanske historiker, Philip Hitti, tror, at der i realiteten ikke blev afgjort noget som helst på slagmarken ved Poitiers. Den muslimske flodbølge var allerede tusinder af km fra sit udgangspunkt ved Gibraltar – for slet ikke at tale om dens base i al-Qayrawan (Cairo) – og den havde slidt sig op og var nået til en naturlig grænse."Det synspunkt, at slaget ikke havde nogen større betydning, formuleres måske bedst af Franco Cardini, der skriver i Europe and Islam:
I deres introduktion til The Reader's Companion to Military History opsummerer Robert Cowley og Geoffrey Parker den moderne udgave af denne synsvinkel på slaget ved Poitiers og skriver: “Studiet af militærhistorien er undergået drastiske forandringer i de senere år. Den gammeldags piber-og-trommer metode duer ikke længere. Faktorer som økonomi, logistik, efterretningsvirksomhed og teknologi får nu den opmærksomhed, man tidligere udelukkende ofrede på slag og felttog og antal af dræbte. Ord som ”strategi” og ”taktik” har fået et indhold, som man ikke ville have brugt for en generation siden. Ændrede holdninger og ny forskning har forandret vores syn på det, der engang forekom os at have størst betydning. For eksempel bliver adskillige af de slag, som Edward Shepherd Creasy omtalte i sin berømte bog fra 1851, The Fifteen Decisive Battles of the World næsten ikke nævnt her, og sammenstødet mellem muslimer og kristne ved Poitiers-Tours i 732, der engang blev betragtet som en skelsættende begivenhed, er blevet nedskrevet til kraftigt fremstød."Khalid Yahya Blankinship har argumenteret for, at det militære nederlag ved Poitiers var blandt de fejltagelser, der bidrog til Ummayadekalifatets tilbagegang: 
En anden synsvinkel fremføres af Santosuosso, der mener, sejrene i Poitiers og Narbonne (som han anser for den vigtigste) også havde vidtrækkende konsekvenser, idet de var med til at tilføre Europa arabisk lærdom, som til slut førte Europa ud af middelalderen.
Den moderne militærhistoriker Victor Davis Hanson refererer debatten omkring slaget ved at inddrage citater fra historikere, der både er for og imod at betone de makrohistoriske konsekvenser: 
Paul Davis er en anden moderne historiker, som også henviser til begge sider i debatten (om hvorvidt Slaget ved Poitiers virkelig var en verdenshistoriks begivenhed). Han skriver "om Karl Martell frelste det kristne Europa er underkastet en del debat. Ét er imidlertid klart: sejren sikrede frankisk overherredømme over Gallien i mere end et århundrede."
Ian Meadows: "The Arabs in Occitania": En skitse, der opridser konfliktens kontekst set fra et arabisk synspunkt.
Edward Shepherd Creasy: 15 Most Important Battles Ever Fought, Chapter VII, The Battle of Tours, A.D. 732.
Medieval Sourcebook: Arabs, Franks, and the Battle of Tours, 732. Tre beretninger.
Bachrach, Bernard S (2001). Early Carolingian Warfare: Prelude to Empire. University of Pennsylvania Press. ISBN 0-8122-3533-9
Barbero, Alessandro (2004). Charlemagne: Father of a Continent. University of California Press. ISBN 0-520-23943-1
Bede, Giles, John Allen, Stevens, John, Gurvey, Anna and Petrie, Henry (1847). The Venerable Bede's Ecclesiastical History of England. H. G. Bohn.
Bennett, Bradsbury, Devries, Dickie and Jestice, Fighting Techniques of the Medieval World
Coppée, Henry (1881/2002). History of the Conquest of Spain by the Arab Moors, With a Sketch of the Civilization Which They Achieved, and Imparted to Europe. Vol II. Gorgias Press. ISBN 1-931956-94-4
Cowley, Robert and Parker, Geoffrey (Eds.). (2001). The Reader's Companion to Military History. Houghton Mifflin Books. ISBN 0-618-12742-9
Creasy, Edward Shepherd (1851/2001). Decisive Battles of the World. Simon Publicatons. ISBN 1-931541-81-7
Davis, Paul K. (1999) "100 Decisive Battles From Ancient Times to the Present" ISBN 0-19-514366-3
Eggenberger, David (1985). An Encyclopedia of Battles: Accounts of Over 1,560 Battles from 1479 B.C. to the Present. Courier Dover Publications. ISBN 0-486-24913-1
Fouracre, Paul (2000). The Age of Charles Martel. Pearson Education. ISBN 0-582-06476-7
Grunebaum, Gustave von (2005). Classical Islam: A History, 600 A.D. to 1258 A.D. Aldine Transaction. ISBN 0-202-30767-0
Hanson, Victor Davis. Carnage and Culture: Landmark Battles in the Rise of Western Power. Anchor Books, 2001. Published in the UK as Why the West has Won. Faber and Faber, 2001. ISBN 0-571-21640-4
Hitti, Philip Khuri (2002). History of Syria Including Lebanon and Palestine. Gorgias Press LLC. ISBN 1-931956-61-8
Lewis, Bernard (1994). Islam and the West. Oxford University Press. ISBN 0-19-509061-6
Mastnak, Tomaž (2002). Crusading Peace: Christendom, the Muslim World, and Western Political Order. University of California Press. ISBN 0-520-22635-6
Reagan, Geoffrey, The Guinness Book of Decisive Battles , Canopy Books, NY (1992) ISBN 1-55859-431-0
Riche, Paul (1993). The Carolingians: A Family Who Forged Europe. University of Pennsylvania Press. ISBN 0-8122-1342-4
Roberts, J.M. (2003) The New History of the World Oxford University Press. ISBN 0-19-521927-9
Santosuosso, Anthony (2004). Barbarians, Marauders, and Infidels. Westview Press. ISBN 0-8133-9153-9
Schoenfeld, Edward J. (2001). Battle of Poitiers. In Robert Cowley and Geoffrey Parker (Eds.). (2001). The Reader's Companion to Military History (p. 366). Houghton Mifflin Books. ISBN 0-618-12742-9
Torrey, Charles Cutler (1922). The History of the Conquest of Egypt, North Africa and Spain: Known as the Futūh Miṣr of Ibn ʻAbd al-Ḥakam. Yale University Press.
Watson, William E., "The Battle of Tours-Poitiers Revisited", Providence: Studies in Western Civilization, 2 (1993)
Wolf, Kenneth Baxter (2000). Conquerors and Chroniclers of Early Medieval Spain. Liverpool University Press. ISBN 0-85323-554-6
Poke, The Battle of Tours, from the book Fifteen Decisive Battles of the World From Marathon to Waterloo by Sir Edward Creasy, MA
Arabs, Franks, and the Battle of Tours, 732: Three Accounts from the Internet Medieval Sourcebook
The Battle of Tours 732, from the "Jewish Virtual Library" website: A division of the American-Israeli Cooperative.
Robert W. Martin, "The Battle of Tours is still felt today", from about.comLA-ikon