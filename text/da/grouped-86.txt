
Slaget ved Svold (norrønt: Svöldr) var et søslag, hvor Erik Jarl af Norge med hjælp fra Svend Tveskæg og Olof Skotkonung af Sverige besejrede Olav Tryggvason af Norge i september år 999 eller 1000. Olav Tryggvason mistede livet i slaget. Hvor slaget fandt sted er uvist. Ifølge islandsk tradition er Svold et stednavn ved Rügen, men den ældste kilde, Adam af Bremen, henlægger slaget til Øresund. Konfliktens baggrund var sandsynligvis forsøget på at etablere et forenet norsk kongerige, den danske kongemagts politiske interesse i landet og spredningen af kristendommen. 
De islandske Kongesagaer indeholder de mest detaljerede beskrivelser af slaget, og ifølge dem var Olav Tryggvason på vej hjem fra Venden, da hans flåde blev overfaldet af en allieret dansk-svensk-norsk flåde. Olav Tryggvason havde kun 11 skibe med sig, heriblandt hans eget Ormen hin lange, som var bemandet med 600 mand, deriblandt den berømte bueskytte Einar Tambeskælver. Det var bruddet på hans bue, der varslede Olav Tryggvasons nederlag. Modstanderne rådede over mere end 70 skibe. Da slaget begyndte, afviste Olav –  "i nedladende toner" – at danskere og svenskere skulle kunne udgøre nogen trussel mod hans mænd. Kun Erik Jarls mænd var farlige, da de, som han mente, var norske som os selv. Ifølge sagaerne var årsagen til slaget Olav Tryggvasons uheldige frieri til Sigrid Storråde og hans  problematiske ægteskab med Thyre, Svend Tveskægs søster.
Sagaernes beskrivelser af slaget, især Snorre Sturlasons i Heimskringla, har været inspiration til talrige litterære gendigtninger af historien; fx i det store færøske kvad Ormurin Langi (fra omkring 1823) af den færøske digter Jens Christian Djurhuus.
I den tidligste historiske tid var det nuværende Norge opdelt i en række konkurrerende småkongedømmer, helt uden eller kun med en svag centralmagt. Historiografisk har man traditionelt regnet Harald Hårfagers regeringstid i 9. århundrede som begyndelsen på samlingen af Norge til én stat. Arvinger og prætendenter til Hårfagers rige måtte imidlertid kæmpe med stærke regionale ledere, som fx Ladejarlerne mod nord og Vingulmark i øst, mens de danske konger hævdede overhøjhed over de sydlige egne og var ivrige efter at gøre de norske fyrster til deres vasaller. Kristendommens spredning blev i 10. århundrede også en mere og mere betydningsfuld politisk faktor.
I 970'erne blev Haakon Sigurdsson, Jarl af Lade, den mest magtfulde mand i Norge. I begyndelsen blev han støttet af Harald Blåtand, som Haakon betalte tribut til, men pga. modsætninger i religion blev forholdet mellem dem mere anspændt; Harald, der var blevet døbt som kristen, ønskede også at gøre Norge kristent, mens Haakon stædigt holdt fast i den traditionelle religion. Haakon blev i 995 afsat af de norske stormænd, og den unge kristne fyrste Olaf Tryggvason blev hyldet som Norges konge.
Olaf afviste dansk overhøjhed, men gjorde det også til sin mission at gøre sit rige kristent hurtigst muligt. I de egne, der ikke allerede var kristne, nedbrød Olaf ved hjælp af trusler, tortur og henrettelser i løbet af få år den hedenske modstand, og omkring år 1000 var Norge, i det mindste formelt, et kristent land. Hans hårde fremfærd og hurtige opstigning til magtens top betød dog, at Olaf fik mange fjender; de mest magtfulde af dem var Erik Jarl, søn af Haakon Jarl, og Svend Tveskæg, konge af Danmark. De følte begge, at Olaf havde berøvet dem deres retmæssige krav på Norge.Udfaldet af slaget ved Svold betød, at Norge forblev opsplittet i flere årtier. Det førte til nye konflikter og sammenstød, herunder slaget ved Nesjar og Stiklestad. Først i 1035 kom der en reel afgørelse i magtkampen, da Magnus den Gode besteg tronen i et uafhængigt Norge.
Slaget ved Svold omtales i forskellige historiske værker. Det ældste er Adam af Bremens (ca. 1080). En af hans vigtigste kilder var Svend Estridsen af Danmark, og hans gengivelse af slaget har derfor en dansk synsvinkel. Senere brugte den danske historiker Saxo Grammaticus Adams værk som udgangspunkt for sin egen beretning i Gesta Danorum (ca. 1200). 
De tre norske synoptiske (sidestillede) historier: Historia de Antiquitate Regum Norwagiensium, Historia Norwegie og Ágrip af Nóregskonungasögum (ca. 1190) indeholder en kort beskrivelse af slaget, mens de islandske kongesagaer indeholder mere fyldige beretninger; den ældste af dem er Oddr Snorrasons  Olaf Tryggvason saga (ca. 1190). På grundlag af skjaldedigte, mundtlig overlevering, lærde eksempler fra Europa og fri fantasi skabte Oddr en udførlig og detaljeret fortælling om det store slag.  Den samme historie blev senere taget op af andre sagaforfattere; fx i Fagrskinna og Heimskringla (ca. 1220), de indeholdt fx begge citater fra skjaldevers. Tre islandske digte fra omkring 1200 bygger også helt eller delvis på beretninger om slaget; det drejer sig om Nóregs konungatal, Rekstefja og Óláfs drápa Tryggvasonar. Den massive fortælling, Óláfs saga Tryggvasonar en mesta (ca. 1300), kombinerer flere af de nævnte kilder og udgør den yngste, længste og i realiteten mindst pålidelige kilde til de historiske begivenheder.
Dertil kommer eksempler på samtidig skjaldedigtning om slaget ved Svold; bl.a. værker af Hallfreðr vandræðaskáld, der var i Olaf Tryggvasons tjeneste. Hallfreðr var ikke selv til stede ved slaget, men indsamlede oplysninger til en lovsang om Olaf. På Erik Jarls side er der bevaret nogle strofer i kongesagaerne af Halldórr den ukristne. Det fremgår af dem, at de blev forfattet året efter, at slaget fandt sted. Disse strofer omhandler hovedsageligt Eriks erobring af Olafs legendariske skib Ormen hin lange. I kongesagaerne er der også bevaret nogle få vers af Þórðr Kolbeinssons elegi over Erik Jarl, som formentlig stammer fra omkring 1015. Endelig forfattede Skúli Þórsteinsson, der kæmpede med Erik, nogle vers om slaget i en høj alder.Selv om moderne historikere normalt anser den samtidige skjaldedigtning som den mest pålidelige kilde, er det stadig vigtigt at tage højde for, at de er bevaret som dele af en langt yngre tekst og ikke som selvstændige tekster. Disse tekster blev skrevet omkring 200 år efter, at digtene blev forfattet, og det er derfor usikkert, i hvilken grad de er blevet ændret i løbet af det tidsrum; desuden var det ikke skjaldens mål at videregive faktuelle oplysninger, men snarere at gengive viden, der allerede var kendt af tilhørerne på en kunstnerisk facon. Historikere må derfor ofte gribe til de langt mindre pålidelige, men mere detaljerede beretninger i sagaerne for at tolke de primære kilder.
Ingen af de samtidige skjaldedigte fortæller noget om årsagerne til slaget, men ifølge Adam af Bremen var det Olaf Tryggvasons danske kone, Thyri, der havde ægget ham til at føre krig mod Danmark; da han fandt ud af, at Svend Tveskæg og Olof Skötkonung havde dannet en alliance, var han blevet så rasende, at han besluttede at angribe. De norske beretninger Ágrip og Historia Norwegie fortæller et lignede forløb: Thyri, der var kong Svends søster, havde ikke fået nogen medgift af sin bror, da hun giftede sig med Olaf. Derfor angreb han Danmark, men var så utålmodig, at han i første omgang kun fik elleve skibe med sig. Olaf håbede, at flere ville følge ham, men da det ikke skete, fortsatte han til Vendland (Pommern?) for at finde allierede dér. Det var på hjemvejen, at han blev overfaldet af Svend og dennes allierede.
Islændingen Oddr Snorrason skrev en omfattende beretning om de problemer, Olafs ægteskab med den danske kongedatter Thyri medførte. Han fortæller, at hun oprindeligt var forlovet og gift med den vendiske konge Boleslaw, og at hun da havde fået en stor medgift med sig; hun ønskede imidlertid ikke at være gift med Boleslaw og sultede sig selv efter brylluppet. Boleslaw sendte hende derfor tilbage til Danmark, hvor hun til sin bror Svends store utilfredshed fik arrangeret et ægteskab mellem sig og Olaf Tryggvason. Svends dronning, Sigrid Storråde, havde længe været modstander af Olaf og æggede derfor sin mand til krig mod ham. Svend begyndte derpå at konspirere med Sigvaldi Jarl og kong Oluf af Sverige for at lokke Olaf i en fælde. Olaf rejste til Vendland for at indkræve Thyris medgift og fik da nys om, at man planlagde et overfald på ham; Sigvaldi kunne imidlertid forsikre ham om, at det ikke var sandt. Olaf blev overbevist om, at rygtet ikke talte sandt, og sendte derfor hovedparten af sin flåde hjem, da mange var utålmodige. Derfor havde han kun en lille flåde med sig, da han blev overfaldet nær Svold. Fagrskinna og Heimskringla følger i store træk Oddrs beretning, dog i en forsimplet form, men afviger også på flere punkter; fx fortæller Heimskringla, at Sigvaldi sejlede fra Vendland sammen med Olaf og en vendisk flåde for at føre ham i baghold. 
Uanset om detaljerne i de ovennævnte fortællinger er sande eller ej, så havde både Svend Tveskæg, Oluf Skötkonung og Erik Jarl gode grunde til at gå imod Olaf Tryggvason. Olaf havde fx taget kontrollen over Viken i det sydlige Norge, et område, der ellers havde været under dansk overherredømme. Olaf havde også sammen med Svend ført krig i England, men havde indgået en fred, mens Svend fortsat kæmpede. Den svenske konge Oluf var på venskabelig fod med Svend, og ydermere var de beslægtede gennem ægteskab. De var derfor naturligt allierede. Erik Jarl var drevet ud af sit eget arvedomæne af Olaf Tryggvason, i lighed med det der formodentlig skete for hans far Håkon Jarl; Eriks motiv var derfor sandsynligvis hævn.
Ud fra de mange forskellige og i flere tilfælde modstridende oplysninger i kilderne har historikere forsøgt at rekonstruere den mest sandsynlige årsagssammenhæng, der førte til selve slaget. Intet taler imod, at Olaf var på vej hjem fra Vendland til Norge, da han blev angrebet; mens sagaernes fremhævning af dronning Thyri og omstændighederne omkring deres ægteskabs betydning sikkert er overdrevet. Stridigheder omkring medgift gør det sandsynligt, at Olaf forventede en snarlig krig, og at han derfor måske var i Vendland for at finde allierede til kommende kampe; det støttes dog ikke af nogen af kilderne. Sigvaldis rolle omgærdes af mystik. Hans forræderi kan være en litterær tilføjelse i senere beretninger, men spor i fragmenter af samtidige skjaldedigte tyder på, at han bedrog Olaf.
Den eksakte dato for slaget ved Svold er usikker. Alle kilder, hvori slaget dateres, fortæller, at det blev udkæmpet omkrig år 1000; den ældste kilde, hvori der nævnes en dato, er Íslendingabók, skrevet omkring 1128; her bliver det fortalt, at slaget fandt sted om sommeren. Oddr Snorrason fortæller videre, at slaget huskes for dem, der "faldt på Ides septemberis", (dvs. 10. eller 11. september). Mesta fastlægger datoen til 9. september. Andre kilder støtter enten den ene eller den anden dato. Da flere i middelalderen anså september som årets sidste måned, er det muligt, at slaget fandt sted i det år, vi kender som 999.Svolds beliggenhed er behæftet med endnu større usikkerhed end datoen. Ifølge Adam af Bremen fandt slaget sted i Øresund, mens Ágrip og Historia Norwegie blot fortæller, at det var ud for Sjællands kyst.  Den norske Theodoricus monachus stedfæster slaget til et sted nær øen Svöldr, som ligger tæt på "Slavia". Fagrskinna beretter om en ø ud for Vinðlands kyst, der kaldes Svölðr.  Oddr Snorrason og Snorre i Heimskringla bekræfter begge øens navn, men fortæller intet om, hvor den ligger. En bevaret strofe af Skule Torsteinsson indeholder en hentydning til "Svolds munding", hvilket kunne tyde på, at Svold i virkeligheden var navnet på en flod, der pga. uvidenhed om vendisk geografi blev til en ø i nordisk litteratur.  I Østfold findes stednavnet Svaler, jfr. Svalerødkilen yderst i Ringdalsfjorden.  "Svaler" kunne så være blevet til "Svolder" (det norske navn på Svold). Navnet ses også på et landkort fra Karl 12.s tid, og i Skule Torsteinssons kvad om slaget, hvor der tales om Svàlthrar munni (= Svolds munding, udløbet af Svold). Den danske Annales Ryenses afviger fra de øvrige kilder, idet den placerer slaget i Slien. Blandt moderne historikere diskuteres det stadig, hvor slaget fandt sted. De fleste støtter enten Øresund eller farvandet nær Rügen som kampscene. 
Ifølge alle de nordiske kilder kæmpede Olaf Tryggvasons mænd mod en overvældende overmagt; fx fortælles det i Fagrskinna, at han selv kun havde en lille styrke, mens havet omkring var dækket med krigsskibe. Og i de kilder, der specifikt nævner antallet af skibe i Olafs flåde, nævner alle tallet elleve, mens antallet i modstandernes flåde varierer fra tekst til tekst. 
Nogle af sagaerne refererer en strofe af Halldórr ókristna, der fortæller, at Olaf var sejlet sydpå med 71 skibe. Forskellen på flådens størrelse på ud- og hjemrejsen forklares i reglen med, at mange af skibene havde tilhørt forræderen Sigvaldi, samt at flere af de øvrige var sluppet forbi Svold, før de faldt i baghold.
Tre af Olafs skibe bliver beskrevet detaljeret i sagaerne. I Heimskringla fortælles det at Tranen var et stort hurtigsejlende krigsskib med plads til 30 roere, der havde en høj for- og bagstævn. Det var blevet bygget til Olaf og havde været hans flagskib. Det andet, som Olaf selv styrede, var både større og finere end Tranen. Han havde konfiskeret det fra en hedning, som Olaf fik torteret til døde, fordi han ikke ville konvertere til kristendommen. På forstavnen var der et dragehoved, og en krog agter havde form som en hale. Begge dele var forgyldt. Dette skib blev kaldt Ormen, da det med sejlet hejst lignede en bevinget drage. Snorre Sturlason beskrev det som det fineste skib i hele Norge. 
Olafs tredje flagskib, Ormen hin lange var et legendarisk skib, der omtales i flere sagaer. Snorre fortæller:
Det var en drake, bygd slik som Ormen, som kongen hadde hatt med fra Hålogaland; men dette skipet var mye større og mer forseggjort på alle måter. Han kalte det Ormen Lange, og det andre for Ormen Stutte. Det var 34 rom på Ormen Lange. Hodet og kroken var helt forgylte; og det var like høyt til relinga som et havskip. Det er det beste skip som har vært bygd i Norge og det som har kostet mest.Det eneste af de allieredes skibe, der omtales er Erik Jarls Jernvædderen. Ifølge Fagrskinna var det det største af alle skibe. Snorre beskriver det mere detaljeret i Heimskringla:
Eirik jarl hadde en uhorvelig stor barde (skip med bard – skjegg – midtstykke over stavnene), som han brukte å ha i viking; det var jernkam på den øverste på hver av stavnene, og nedover fra den et jernspant så tjukt og så bredt som sjølve kjølen, og det gikk helt ned i sjøen
Det er usandsynligt, at nogle af sagaforfatterne havde præcise oplysninger om de enkelte begivenheder i slaget udover de få brudstykker fra de overleverede digte. Ikke desto mindre beskriver de i detaljer hovedpersonernes engagement gennem tale og handling. 
Oddr Snorrason fortæller, at Olaf Tryggvasons skibe passerede det sted, hvor de allierede havde ankret op, i en lang linje uden orden, da de forventede et angreb. De to konger og Erik Jarl holder udkig, og Erik optræder som den forsigtige, der bedst kender den norske styrke, mens de to konger er meget ivrige for at komme i kamp. Hver gang et nyt skib dukker op, er det større end det foregående. Svenskerne og danskerne tror derfor, at det er Ormen hin lange, og vil derfor straks angribe det. Erik, som kender skibet, holder dem imidlertid tilbage:
Det er ikke kong Olaf på sit skib. Jeg kender dette skib, fordi jeg ofte har set det. Det er ejet af Erlingr Skjálgsson fra Jaðarr, og det er bedre at angribe dette skib fra agterenden. Det er bemandet med sådanne karle, at skulle vi møde kong Olaf Tryggvason, så vil vi snart finde ud af, at det er bedre at finde et hul i hans flåde end kæmpe mod dette langskib.
Da Erik til slut indvilger i at angribe, praler kong Svend med, at han vil kommandere over Ormen hin lange, inden solen går ned. Til det siger Erik, mens kun få hørte det, at det aldrig ville ske, hvis han kun havde haft den danske hær til sin rådighed. Mens de allierede begynder deres angreb, ændrer fortællingen synsvinkel til Olafs norske flåde. 
Olaf kunne havde brugt sejl og årer til at forsøge at undslippe sine fjender, efter at han var opdaget, men han nægtede af stikke af og vender om for at kæmpe med sine elleve skibe. Da han ser den danske flåde lægge sig i slagorden foran ham, siger han: "Skovens geder vil ikke overmande os, for danskernes mod er som geders. Vi skal ikke frygte denne styrke, fordi danskerne aldrig har vundet en sejr, når de har kæmpet på skibe. Olaf afviser på samme måde svenskerne, her med henvisning til deres hedenske skikke:
Svenskerne vil have en lettere og mere munter tid ved at slikke deres offerskåle end ved at borde Ormen hin lange, når de står overfor vores våben og forsøger at rydde vores skibe. Jeg forventer ikke, at vi skal frygte hestespiserne.
Det er først i det øjeblik, Olaf Tryggvason får øje på Erik Jarls styrke, at han vil erkende, at slaget vil blive svært, idet: "de er nordmænd lige som os". Sagaens vægt på Eriks bidrag står i direkte kontrast til Adam af Bremens og Saxo Grammaticus beretning. Her bliver slaget fremstillet som en dansk sejr, mens Erik og hans norske mænd ikke bliver nævnt.
Sagaforfatterne giver nordmændene al æren i slaget; fx er Erik Jarl ifølge dem den eneste af Olaf Tryggvasons modstandere, der besidder nogen form for snildhed, og den der viser sig som Olafs stærkeste modstander. Danskerne og svenskerne farer frem mod Olafs linjer og bliver slået tilbage med store tab, mens Erik angriber Olafs flanker, hvor han ét for ét rydder Olafs skibe, indtil Ormen hin lange er alene tilbage.Flådernes slagorden, som den fremstilles i sagaerne, var den, man almindeligvis brugte gennem hele middelalderen i forbindelse med søkrig. Olaf var den defensive part, og han surrede derfor sine skibe sammen, så de dannede en fast linje. Sit flagskib placerede han centralt. Hans flåde fik derved form af en flydende fæstning, og hans eget skib, der var det største og højeste, fungerede som et tårn, hvorfra pile og spyd kunne sendes ned på modstandernes skibe; de måtte omvendt skyde opad. Sammensurringen frigav også alle hænder til kamp, i modsætning til angriberne, hvor en stor del af mandskabet skulle bruges til at navigere. Med denne opstilling kunne Olaf reducere den fordel, hans fjender havde gennem deres større antal.
En af de bedst kendte episoder fra slaget er beretningen om Einarr Þambarskelfir, en bueskytte i Olafs Tryggvasons flåde, der senere hen blev en snedig politiker. I "Heimskringla" beskrives hans forsøg på at ramme og dræbe Erik Jarl, og dermed vende slaget:                            
Einar skaut paa Eirik jarl og raaka styreknappen ovanfor hovude til jarlen, so pili gjekk inn radt til pilebande (180). Jarlen saag dit, og spurde um dei visste kven som skaut. Men i de same kom de ei onnor pil so nær jarlen, at ho flaug imillom sida og armen paa han og bak i hovudfjøli (181), so odden stod langt igjenom. Daa sagde jarlen til ein mann, som sume kallar Finn, men sume segjer at han var finsk, og som var ein dugande bogeskyttar: "Skjot den store mannen i krappe-rome, du." Finn skaut, og pili kom midt paa bogen hans Einar, nett som han spente bogen sin tridje gongen, og bogen gjekk i tvo stykke. Daa sagde kong Olav: "Kva brast der so høgt?" Einar svarar: "Norig er hendane dine, konge." "So stor bresten var de visst ikkje," segjer kongen, "tak min boge og skjot med," og kasta bogen til han. Einar tok bogen og drog han strakst fram yvi odden paa pili og sagde: "For veik, for veik er kongens boge," og kasta bogen attende og tok skjolden sin og sverde og slost med.
Den samme beretning findes i Gesta Danorum, her sigter Einarr dog mod Konge Svend i stedet for Erik Jarl.
Til sidst bliver modstanden på Ormen hin lange også overvundet, og Olaf Tryggvason endeligt beseglet. De danske kilder fortæller, at da Olaf indså, at alt var tabt, kastede han sig i vandet og druknede; ifølge Adam af Bremen en afslutning, som passede til hans liv.  Saxo Grammaticus fortæller, at Olaf foretrak selvmord frem for at dø i sine fjenders vold og derfor kastede sig i havet iført fuld rustning for ikke at bevidne sine fjenders triumf. I de islandske og norske kilder finder vi flere detaljer og større sympati for Olaf; fx antyder Hallfreðrs i sit mindedigt for sin herre muligheden for, at han undslap døden ved Svold. I sagaerne findes der flere forklaringer på Olafs skæbne. I Ágrip findes denne beskrivelse:
Men ingenting vides om kong Óláfrs fald. Det blev set, da kampen stilnede af, at han stod, stadig i live, på agterdækket af Ormen hin lange, som havde toogtredive ropladser. Men da Erik gik hen til agterenden for at lede efter kongen, var der et lysskær, der glimtede foran ham som havde der været et lyn, og da lyset forsvandt var kongen selv væk. 
I andre sagaer spekuleres der i, at Olaf nåede ind til kysten, enten ved at svømme, få hjælp fra engle eller blive reddet om bord på et vendisk skib. Det bliver også foreslået, at kongen søgte frelse for sine synder ved at indtræde i en klosterorden. Mesta beskriver en række syn af ham i Det Hellige Land, det seneste i 1040'erne. Disse rygter placerede Olaf Tryggvason i selskab med Karl den Store, kong Arthur og Frederik Barbarossa – legendariske helte, hvis død folk ikke kunne tro på, og som de stadig ventede skulle komme tilbage. Det er fx karakteristisk, at tegneren Erik Werenskiolds billede af Olaf Tryggvason i en udgave Snorres kongesagaer har portrætlighed med tegnerens nabo, den norske nationalhelt Fridtjof Nansen.
Efter slaget ved Svold blev Olaf Tryggvasons norske kongerige delt mellem de sejrende allierede. Den mest detaljerede beskrivelse af fordelingen findes i Heimskringla, og ifølge den blev Norge delt i tre: den svenske konge Oluf fik udover fire distrikter i Trondheim Møre, Romsdal og Ranrike. Han forlenede disse områder til Jarl Svein Hákonarson, der var hans svigersøn og Erik Jarls halvbror. Svend Tveskæg tog kontrollen over Viken, som længe havde været under stærk dansk indflydelse. Den resterende del af Norge blev regeret af Erik Jarl, han blev Svends vasal. Ifølge Fagrskinna var opdelingen anderledes: Den svenske del bestod her af Oppland og del af Trondheim. De øvrige kilder er mindre specifikke.
De to halvbrødre Erik og Svein viste sig som kompetente jarler, da deres regering førte til vækst i deres lande. Størstedelen af kilderne fortæller, at de var konverteret til kristendommen, men samtidigt var tolerante over for tilhængerne af den traditionelle før-kristne religion. Denne politik, der afveg stærkt fra Olaf Tryggvasons brutale tvangskristning, ændrede næsten alle Olafs missionsbestræbelser og var et tilbageslag for den gruppe, der ønskede at kristne hele Norge. Ifølge Historia Norwegie og Ágrip af Nóregskonungasögum forsøgte jarlerne bevidst at udrydde kristendommen i Norge. Jarlebrødrenes eftermæle er med stor sandsynlighed blevet farvet af, at de regerede mellem de to meget aktive missionskonger Olaf Tryggvason og Olav den Hellige, og at eftertidens skribenter, som for en stor dels vedkommende var gejstlige, i reglen støttede en aktiv omvendelsespolitik og undertrykkelse af hedenskabet. 
Flere faktorer har medvirket til at gøre slaget ved Svold til et af vikingetidens allermest berømte slag. Først og fremmest fik Olaf Tryggvason en høj status i den norsk-islandske historiografiske tradition, fordi han var den første kristne konge i Norge og derfor ham, der formelt bragte kristendommen til Island og Norge. Dertil kom, at hans dramatiske endeligt i en blodig kamp mod en overvældende overmagt havde et stort litterært potentiale. Erik Jarls hofpoeter kunne også bruge slaget til at lovprise deres herres bedrifter ved at tildele ham en afgørende rolle.
I Island, hvor man længe fortsat studerede kongesagaerne og fremstillede nye eksemplarer af dem, gav slaget fortsat inspiration til adskillige digtere og forfattere; fx genfortælles Oddr Snorrasons beretning i verseform i en rímur-cyklus fra 15. århundrede, der blev kaldt Svöldrar rímur. To andre rímur-cykler om samme emne blev komponeret i 18. århundrede, heraf er den ene blevet bevaret. I 19. århundrede skabte digteren Sigurður Breiðfjörð en helt ny rímur-cyklus, den var baseret på beretningen i Mesta.Med de nationalistiske og romantiske bølger i 19. århundrede og med det voksende antal oversættelser af sagalitteraturen fik slaget ved Svold fornyet interesse også uden for Island. Omkring 1830 skabte færingen Jens Christian Djurhuus en ballade med titlen Ormurin langi; han fulgte i hovedtræk Snorres fortælling. Denne ballade fik en god modtagelse og er stadig en af de mest populære på Færøerne. I 2002 blev en forkortet version indspillet af bandet Týr og de fik med den en del udenlandsk opmærksomhed.I Norge skrev Johan Nordahl Brun et patriotisk stykke i 1772, som han kaldte Einar Tambarskjelve. Det blev siden betragtet som en milepæl i norsk litteratur. Senere skrev Bjørnstjerne Bjørnson et kort digt, Olav Trygvason om sorgen, der ramte nordmændene ved kongens fald. Bjørnson indledte et samarbejde med Edvard Grieg om en opera om Olaf Tryggvason, men de to blev uenige, før arbejdet var fuldført. Mange år senere blev projektet genoptaget af Ragnar Søderlind, som fuldførte operaen. Den fik premiere i september 2000 ved tusindårsdagen for slaget ved Svold. I en scene fra slaget har Søderlind brugt skæbnemotiver fra Wagner, Beethoven og Liszt i sin egen musik.Også uden for Norden har slaget været kunstnerisk inspirerende. Et af de nyeste eksempler er en japansk manga af Ryō Azumi. Den bedst kendte fremstilling af slaget på engelsk findes sandsynligvis i Henry Wadsworth Longfellows digtsamling Tales of a Wayside Inn fra 1863. Her findes en cyklus The Saga of King Olaf, hvor en større del er viet slaget ved Svold. Et vers lyder: 
Adam af Bremen (oversat til engelsk af Francis Joseph Tschan and Timothy Reuter) (2002). History of the Archbishops of Hamburg-Bremen. Columbia University Press. ISBN 0-231-12575-5
Baetke, Walter. Christliches Lehngut in der Sagareligion, Das Svoldr-Problem: Zwei Beiträge zur Sagakritik. Berichte über die Verhandlungen der Sächsischen Akademie der Wissenschaften zu Leipzig. Philologisch-historische Klasse, Band 98 – Heft 6. Berlin: Akademie-Verlag. 1951.
Bjarni Aðalbjarnarson (editor) (1941). Íslenzk fornrit XXVI : Heimskringla I. Reykjavík: Hið íslenzka fornritafélag.
Campbell, Alistair (editor and translator) and Simon Keynes (supplementary introduction) (1998). Encomium Emmae Reginae. Cambridge University Press. ISBN 0-521-62655-2
Driscoll, M. J. (editor) (1995). Ágrip af Nóregskonungasǫgum. Viking Society for Northern Research. ISBN 0-903521-27-X
Ekrem, Inger (editor), Lars Boje Mortensen (editor) and Peter Fisher (translator) (2003). Historia Norwegie. Museum Tusculanum Press. ISBN 87-7289-813-5
Finnur Jónsson (1912–15). Den norsk-islandske skjaldedigtning. København: Den arnamagnæanske kommission.
Finnur Jónsson (1923). Den oldnorske og oldislandske litteraturs historie. København: G.E.C Gads forlag.
Finlay, Alison (editor and translator) (2004). Fagrskinna, a Catalogue of the Kings of Norway. Brill Academic Publishers. ISBN 90-04-13172-8
Kouri, E. I., Torkel Jansson and Knut Helle (2003). The Cambridge History of Scandinavia. Cambridge University Press. ISBN 0-521-47299-7
Levin, Mona (translated by Virginia Siger) (2002). Saga King Becomes Opera – at Last! Music Information Centre Norway. Retrieved 30 January 2007.
Naess, Harald S. (1993). A History of Norwegian Literature. University of Nebraska Press. ISBN 0-8032-3317-5
Nicholson, Helen (2003). Medieval Warfare: Theory and Practice of War in Europe, 300–1500. Palgrave Macmillan. ISBN 0-333-76331-9
Oddr Snorrason (translated by Theodore M. Andersson) (2003). The Saga of Olaf Tryggvason. Cornell University Press. ISBN 0-8014-4149-8
Ólafía Einarsdóttir (translated by Helga Kress) (1967). "Árið 1000" in Skírnir.
Ólafur Halldórsson (editor) (2006). Íslenzk fornrit XXV : Færeyinga saga, Ólafs saga Tryggvasonar eptir Odd munk Snorrason. Reykjavík: Hið íslenzka fornritafélag. ISBN 9979-893-25-7
Sawyer, Peter (2005). "Scandinavia in the Eleventh and Twelfth Centuries." In The New Cambridge Medieval History IV. David Luscombe and Jonathan Riley-Smith (eds). Cambridge University Press. ISBN 0-521-41411-3.
Sawyer, Peter Hayes and Birgit Sawyer (1993). Medieval Scandinavia: From Conversion to Reformation, Circa 800–1500. University of Minnesota Press. ISBN 0-8166-1739-2
Saxo Grammaticus (edited by J. Olrik and H. Ræder) (1931). Saxonis Gesta Danorum. Hauniæ: Munksgaard.
Sephton, J. (translator) (1895). The Saga of King Olaf Tryggwason. London: David Nutt.
Snorri Sturluson (translated by Lee M. Hollander). (1991). Heimskringla : History of the Kings of Norway. University of Texas Press. ISBN 0-292-73061-6
Snorri Sturluson (translated by Samuel Laing and Rasmus Björn Anderson) (1907). Heimskringla: A History of the Norse Kings. London: Norroena Society.
Sverrir Jakobsson (2002). "Erindringen om en mægtig personlighed : den norsk-islandske historiske tradisjon om Harald Hårfagre i et kildekristisk perspektiv" in Historisk tidsskrift 2002, vol. 81, pp. 213-30. ISSN 0018-263X
Theodoricus monachus (translated and annotated by David and Ian McDougall with an introduction by Peter Foote) (1998). The Ancient History of the Norwegian Kings. Viking Society for Northern Research. ISBN 0-903521-40-7
Finnur Jónsson: Hvor faldt Olaf Tryggvason? (Historisk Tidsskrift, Bd. 8, rk. 3; 1910)

For alternative betydninger, se Slaget ved Tannenberg. (Se også artikler, som begynder med Slaget ved Tannenberg)Slaget ved Tannenberg (1914) betegner de første kamphandlinger mellem Rusland og Tyskland ved 1. verdenskrigs begyndelse i 1914. Betegnelsen bruges dels om slaget fra 26.-29. august 1914, hvor hovedparten af 2. russiske arme blev omringet og nedkæmpet. Dels bruges betegnelsen om hele felttoget fra krigens udbrud, til de sidste russiske soldater var fordrevet fra tysk jord i begyndelsen af september. Dette felttog omfatter fire slag: Stallupönen, Gumbinnen, Tannenberg og De masuriske søer.
Jævnfør Schlieffen-planen havde Tyskland koncentreret langt hovedparten af sin hær overfor Frankrig. Målet var at opnå en hurtig afgørelse på vestfronten, for så bagefter at kunne vende sig mod Rusland.
Den russiske hær var opdelt i en sydvestfront mod Østrig-Ungarn og en nordvestfront mod Tyskland. Heraf var den første langt den stærkeste; men i det sidste år før krigsudbruddet havde Rusland lovet Frankrig at øge presset på Tyskland. Så sent som den 21. juli 1914 var den franske præsident Poincaré på statsbesøg i St. Petersborg. Ved den lejlighed lovede zaren at stille 800.000 soldater til rådighed for nordvestfronten for på den måde at binde mindst 5-6 tyske armekorps i Østpreussen.
Vest- og Østpreussen strakte sig som en arm mod øst hen langs Østersøens sydkyst. Fra vest til øst rakte denne arm godt 300 km. Fra syd til nord, fra den russiske grænse til Østersøen var der på det smalleste sted kun lidt over 100 km. Omvendt strakte den russiske del af Polen sig langt ind mellem Tyskland og Østrig-Ungarn.
Det østligste hjørne af Østpreussen var behersket af de Masuriske Søer, et område på henved 80 km på hver led med mange større og mindre søer og skove, som gjorde området vanskeligt passabelt.
Infrastrukturen på den tyske side af grænsen var vel udbygget. Der var mange gode jernbaner og veje specielt langs kysten, men også inde i landet. I den russiske del af Polen var infrastrukturen derimod generelt dårlig med få jernbaner og sandede veje.
Den russiske nordvestfront under general Shilinski havde to arméer til sin rådighed. 1. armé eller Njemen-arméen under general Rennenkampf bestod af II, III, IV og XX armékorps, fem kavaleri-divisioner og seks reservedivisioner. 2. arme eller Narew-armeen under general Samsonow bestod af I, VI, XIII, XV og XXIII armekorps samt tre kavaleridivisioner. Som reserve havde fronten III Sibiriske korps og XXII armekorps bestående af fire finske skyttebrigader omkring Grodno.
Den russiske plan gik ud på at angribe ind i Østpreussen med 1. armé fra øst og 2. armé fra syd. Det betød, at de to arméer kom til at angribe på hver sin side af de Masuriske Søer, hvilket vanskeliggjorde koordineringen mellem dem.
Man kunne også have valgt at angribe med begge arméer side om side fra syd. Men pga. den dårlige infrastruktur ville det have været svært at få begge arméer frem til grænsen. Man ønskede heller ikke at blotte det centrale Rusland ved at flytte Njemen-arméen væk fra området vest for Wilna. Et angreb med to arméer fra øst var ikke muligt grundet manglende plads.
Den tyske 8. armé i Østpreussen bestod af I (Francois), XVII (Mackensen) og XX (Scholz) armekorps, I (Below) reservekorps, 3. reservedivion, 1. kavaleridivision samt besætningerne på fæstningerne Königsberg, Lötzen og Thorn. Arméens chef var general Max von Prittwitz.
Ifølge den tyske plan skulle I armékorps indledningsvis sikre grænsen mod øst og XX armékorps mod syd. Øvrige tropper blev holdt samlet i det centrale Østpreussen. Efter omstændighederne skulle denne reserve indsættes i et omfattende modangreb mod enten 1. eller 2. russiske armé med henblik på at nedkæmpe så stor en del af denne som muligt. Derefter skulle alle tropper koncentreres mod den anden russiske armé.
Denne plan krævede stor mobilitet og hurtige bevægelser, men blev begunstiget af de relativt korte afstande og den gode infrastruktur. Et problem var imidlertid de uklare kommandoforhold. I og XX armékorps var allerede i fredstid ansvarlige for grænsesikringen. Denne opgave skulle de fortsætte med at løse, når de indgik i 8. armé. Det var specielt et problem, fordi Francois ønskede at føre grænsesikringen offensivt, mens Prittwitz ønskede den ført defensivt.
Krigen startede den 28. juli, da Østrig-Ungarn sendte sin krigserklæring til Serbien. Den 30. juli svarede Rusland med en krigserklæring til Østrig, og den 1. august iværksatte Tyskland sin mobilisering. Den 2. august erklæres krigstilstand mellem Tyskland og Frankrig og den 4. august mellem Tyskland og England.
I de første dage i august er der enkelte træfninger, mest ved kavaleripatruljer langs Østpreussens grænser. Omkring den 10. august tager de russiske angreb til i styrke, men der er stadig tale om spredte angreb.
Den 7. august etableres 8. armé, og von Prittwitz befaler I armékorps at samle hovedstyrken omkring Insterburg og udføre grænsesikringen med mindre styrker. Francois holdt imidlertid fast i den offensive grænsesikring. Han placerede sin 1. infanteridivision under general von Conta omkring Stallupönen, sin 2. infanteridivision under general von Falk ved Tollmingkehmen længere mod syd og sikrede den nordlige flanke ved Pillkallen med 1. kavaleridivision.
Rennenkampf går over grænsen og møder Francois tropper ved Stallupönen. Von Conta forsvarer Stallupönen, men russerne går frem både nord og syd for byen. Da von Prittwitz opdager, at hans tropper er i kamp 50 km øst for det sted, hvor han selv har befalet dem til at være, beordrer han øjeblikkelig tilbagetrækning. Men Francois afviser ordren.
I mellemtiden har von Falk fra sin stilling ved Tollmingkehmen set, at der er hårde kampe ved Stallupönen. På eget initiativ sætter han major Schlimm med to bataljoner i stilling ved Mehlkehmen. Med resten af divisionen marcherer han derefter mod Stallupönen. De russiske tropper, som var ved at omgå byen mod syd, blev derved ramt direkte i ryggen og fuldstændigt slået. Von Falk tog over 3000 fanger. Derved lykkedes det at stabilisere situationen. I løbet af natten gik I armékorps derefter tilbage til Gumbinnen.
Major Schlimm havde i mellemtiden med sin lille styrke holdt stillingen ved Mehlkehmen. Det viste sig senere, at han var blevet angrebet af mere end to russiske divisioner.
8. tyske armé besluttede nu at engagere Rennenkampf. Ved Gumbinnen gik Francois i stilling nord for jernbanen med sin 1. division forstærket med hovedreserven fra Königsberg, mens 2. division skulle foretage en omgående bevægelse rundt om den russiske nordflanke. Syd herfor skulle XVII armékorps, I reservekorps og 3. reservedivision rykke frem for at møde russerne.
Udfaldet af kampen var uklart. XVII armékorps kom overilet ind i kampen og blev slået et stykke tilbage. Men mod nord havde I armékorps god fremgang, og sidst på dagen lykkedes det virkelig 2. division at bryde ind i den russiske formation.
Da kampen var stilnet af ved mørkets frembrud den 20., befalede von Prittwitz imidlertid tysk tilbagetrækning. 2. russiske armé var nu endelig nået over grænsen i syd og truede med at afskære 8. armés forbindelse tilbage til resten af Tyskland. Francois protesterede. Han mente, at slaget kunne have været afgjort dagen efter, og så ville der stadig være god tid til at vende sig mod Samsonow.
Men von Prittwitz holdt fast i sin beslutning. Medvirkende hertil var en melding fra et observationsfly, som havde set russiske forstærkninger på vej frem i det nordlige område. Det viste sig senere at have været 1. tyske kavaleridivision. Den havde de sidste dage opereret omkring Pillkallen og var nu på vej hjem med lange kolonner af russiske fanger.
Prittwitz ringede til det kejserlige hovedkvarter i Koblenz og informerede general grev von Moltke om, at han ikke længere kunne forsvare Østpreussen. Von Moltke besluttede derpå at fyre von Prittwitz. Som afløser udpegede han en pensioneret general, Paul von Hindenburg, der som stabschef fik udpeget helten fra Liege, general Erich Ludendorff.
Derudover besluttede von Moltke at forstærke 8. armé. Da han nu var overbevist om, at Danmark ville forblive neutralt, befalede han den slesvig-holstenske landeværnsdivision under general von der Goltz overflyttet til Østpreussen. Samtidig stillede han den nye arméchef i udsigt, at han kunne få tre armékorps og en kavaleridivision fra vestfronten.
Om aftenen den 20. var situationen ved Gumbinnen uklar; men den 21. om morgenen kunne Rennenkampf konstatere, at tyskerne var væk. Han telegraferede derfor til chefen for nordvest-fronten general Shilinski, at I tyske armékorps var slået, at XVII tyske armékorps også havde haft svære tab og trak sig tilbage, samt at han selv forfulgte den slagne modstander mod vest.
I virkeligheden havde Rennenkampf mistet kontakten med fjenden. Hans vurdering af fjendens tab, placering og hensigt var derfor mest gætteri, og den indeholdt alvorlige fejl. Tyskernes tilbagegang foregik i god orden. Der var ingen tegn på flugt. I armékorps var på ingen måde slået, korpsets tab var tværtimod ret små. Men hans fejlagtige vurdering kom til at danne grundlag for den russiske krigsførelse i de kommende seks dage. Selv om Rennenkampf havde fem kavaleridivisioner, lykkedes det ham i den tid ikke at skabe et realistisk fjendebillede eller blot få sikker kontakt med fjenden.
Shilinski er derfor nu overbevist om, at de tyske tropper er slået. Samsonows 2. armé har i syv døgn marcheret næsten uafbrudt mod nord ad dårlige veje. Det kniber alvorligt med forsyningerne, og Samsonow anmoder derfor om en hviledag. Men efter Shilinskis opfattelse har Samsonow kun flygtende tyske enheder foran sig. Nu gælder det om at afskære tyskernes flugt mod vest, så de tyske tropper ikke kan komme i sikkerhed bag floden Wisła (Weichsel). Derfor befaler han tværtimod, at 2. armé skal øge tempoet.
Da de to nyudnævnte chefer for 8. armé nåede hovedkvarteret, var I armékorps på ved tilbage med jernbanen fra Königsberg mod Elbing. XVII armékorps og I reservekorps marcherede mod vest længere mod syd.
Uden von Prittwitz vidende havde operationsofficeren oberst Hoffmann imidlertid udarbejdet en ny plan. Den blev umiddelbart godkendt af de nye chefer. Chancen for at opnå en afgørelse mod Rennenkampf var forpasset. Derfor skulle hele arméen nu vende sig mod Samsonow.
I armékorps (Francois) skulle i Marienburg dreje mod syd. Derved ville korpset komme i position til at angribe Samsonows vestlige flanke. Samtidig skulle XVII armékorps (Mackensen) og I reservekorps (von Below) dreje mod syd og angribe Samsonows østlige flanke. XX armékorps (von Scholz), som de sidste par dage havde kæmpet mod Samsonow, skulle fortsat gå langsomt tilbage og efterhånden dreje mod vest. I det hul, der derved opstod mod nord, blev 3. reservedivision (von Morgen) og den slesvig-holstenske landeværnsdivision (von der Goltz) indsat. 3. reservedivision var på vej mod vest med den sydlige jernbane fra Lötzen over Ratzenburg til Allenstein. Den slesvig-holstenske landeværnsdivision var på vej med jernbanen fra Slesvig.
Den 26. august var udset til at være dagen for det tyske angreb mod 2. russiske armé; men Francois mente ikke, at han var klar. Det meste af I armékorps artilleri og forsyninger var stadig på jernbanen. Hans angreb var derfor yderst forsigtigt og kom ingen vegne.
På den østlige fløj var de tyske tropper derimod klar til tiden. Samsonow havde her indsat sit VI armékorps. Om morgenen den 26. melder korpsets ene division om stærke tyske tropper. Samsonow afviser imidlertid meldingen. Han fortæller korpset, at der kun er spredte, flygtende tyske tropper i området og befaler en energisk fremrykning. Resultatet er, at divisionen løber frontalt ind i de to angribende tyske korps og bliver fuldstændigt slået. I løbet af dagen flygter det meste af VI armékorps mod syd tilbage over grænsen til Rusland. Samsonows højre flanke er nu helt åben.
Dagen efter gentager historien sig på den vestlige fløj. Francois er nu klar, og i løbet af formiddagen bryder I armékorps gennem den russiske front og begynder sin fremrykning mod øst.
Først nu går det tilsyneladende op for Samsonow, at der er noget alvorligt galt. Tyskerne er brudt igennem på begge flanker og truer med at omringe hovedparten af 2. armé. I den situation har man to muligheder. Man kan bryde omringningen ved at gå tilbage eller frem. Man kan trække tropperne ud, mens tid er, eller man kan bryde omringningen ved et fornyet energisk angreb.
Samsonow valgte at gå frem. Med sin nærmeste stab forlod han hovedkvarteret i Neidenburg og søgte frem til de forreste korps for at opildne dem til forstærket angreb mod nord.
Samsonows forsøg på at øge presset i centrum havde kortvarigt en vis effekt over for XX tyske armékorps. Men da han forlod hovedkvarteret i Neidenburg, mistede han samtidig enhver mulighed for at kommunikere med sine fløjkorps.
Den 28. august nåede Francois frem til Neidenburg, hvor Samsonow havde været dagen før. Ludendorff befalede her Francois at dreje mod nord til støtte for XX korps; men Francois ignorerede ordren og fortsatte mod øst i retning mod Willenberg. Kort tid senere begyndte omringningen for alvor at vise sin virkning. Et ukoordineret russisk modangreb fra sydvest blev afvist, og hen på eftermiddagen kunne selv XX korps gå over til offensiv.
Om aftenen den 29. august mødtes enheder fra I og XVII tyske armekorps ved Willenberg. Dermed var de russiske XIII, XV og en stor del af XXIII armékorps lukket inde. I løbet af den 29. og 30. august gik disse enheder fuldstændigt i opløsning, og de russiske soldater overgav sig i tusindvis. Francois I armékorps tog omkring 60.000 fanger. Sammenlagt tog tyskerne ca. 90.000 russiske fanger, heriblandt 8 generaler. Alle andre dele af 2. armé trak sig tilbage eller flygtede over grænsen til Rusland.
For tyskerne gik de næste dage med oprydning og reorganisering. Store mængder russisk materiel og mange heste blev brugt til at udruste og forstærke de tyske enheder. De forskellige landeværnsenheder blev samlet til et landeværnskorps under general von der Goltz. Den 5. september ankom yderligere forstærkninger fra vestfronten. Det drejede sig om XI armékorps under general von Plüskow, Garde-reservekorpset under general von Gallwitz og 8. kavaleridivision under general greve von Schulenburg.
8. armé bestod dermed af syv korps og to kavaleridivisioner. Med denne styrke kunne Hindenburg nu vende sig mod Rennenkampf. Den 7. september angriber 8. arme mod øst. Planen var, at Francois med sit I armékorps skulle rykke frem mellem de Masuriske søer for i en omgående bevægelse at komme ind bag Rennenkampfs tropper. De skulle altså omfattes på samme måde som Samsonows 2. arme.
Det lykkedes dog ikke. Rennenkampf lod sig ikke fange. Han valgte at trække sig mod øst, og den 15. september havde den sidste russiske soldat forladt tysk jord. Chefen for 1. russiske armé fik i Tyskland herefter navnet Rennen-ohne-kampf.
Slaget ved Tannenberg fik store følger for det videre krigsforløb. Resten af krigen på østfronten kom til at foregå på russisk jord. Samtidig havde Rusland mistet en hel armé. Det skal dog ses i lyset af, at den russiske hær ved krigens start kunne indsætte otte arméer, og flere var under opstilling. Alligevel mente bl.a. Solsjenitsyn, at dette tab havde vidtgående følger, fordi Rusland i de følgende år hele tiden manglede den ene afgørende armé.
Det er også blevet hævdet, at begivenhederne fik følger på vestfronten. Mange har ment, at overflytningen af de to armékorps fra vest til øst fratog Tyskland muligheden for at vinde krigen mod Frankrig. Om det er rigtigt kan kun blive spekulation.
Endelig betød Tannenberg, at Paul von Hindenburgs og Erich Ludendorffs ry voksede ud over alle grænser. Det var årsagen til, at de fra 1917 reelt kunne overtage magten i Tyskland. Denne legendariske status fornemmes tydeligt i dette maleri af professor Hugo Vogel.
Én af von Hindenburgs forfædre faldt i 1410 i et tidligere slag ved Tannenberg. Se herom: Slaget ved Tannenberg/Grunwald (1410)
Ved Tannenberg havde russerne på forhånd en stor overmagt, næsten 3 til 1. Alligevel lykkedes det tyskerne at vinde en knusende sejr. For at forstå dette paradoks må slaget analyseres i forhold til krigsføringens grundprincipper.
På det overordnede plan er russerne den angribende part. Alligevel lykkes det tyskerne gennem hele kampagnen at erobre og fastholde initiativet. Det er hele tiden tyskerne, der bestemmer, hvor og hvornår der skal kæmpes. Dernæst bruger tyskerne konsekvent bevægelsen til at lægge tyngde. De flytter tropper fra sted til sted og skaber derved en lokal overlegenhed dér, hvor kampen skal føres. I modsætning til russerne lykkes det altid tyskerne at samle deres tropper på det rigtige sted og tidspunkt. Det afgør slaget.
Reichsarchiv: Der Weltkrieg 1914 bis 1918 (store Udgave). E.S.Mittler & Sohn, Berlin 1925
Reichsarchiv: Schlachten des Weltkrieges, bind 19, Tannenberg. Gerhard Stassing, Berlin 1925
Generalfeldmarschall Graf von Schlieffen: Die taktisch-strategischen Aufgaben aus den Jahren 1891-1905. E.S.Mittler & Sohn, Berlin 1937
Paul C. Ettighofer: Tannenberg, Eine Armee wird zu Tode marschiert. Bertelsmann, Gütersloh, 1939.
Joachim von Kürenberg: Russlands Weg nach Tannenberg. Büchergilde Gutenberg, Berlin 1934.
Hermann von Francois: Marneschlacht und Tannenberg. August Scherl, Berlin 1920.
Hermann von Francois: Hindenburgs Sieg bei Tannenberg. Kribe-Verlag, Berlin, 1931.
Max Hoffmann: Tannenberg wie es wirklich war. Verlag für Kulturpolitik, Berlin, 1929.
General Noskoff: Der Mann der Tannenberg verlor (oversat fra russisk). Otto Schlegel, Berlin 1934.
Erich Ludendorff: Meine Kriegserinnerungen 1914-1918. E.S.Mittler & Sohn, Berlin 1921
Aleksandr Isajevitj Solsjenitsyn: August 1914 (skildring af slaget i romanform).
Slaget ved Thermopylæ i år 480 f.Kr. stod mellem et forbund af græske bystater og den invaderende persiske hær ved Thermopylæ-passet. Selv om grækerne var i undertal, formåede de at standse fjenden i et af de mest berømte slag i historien. En styrke på ca. 7000 krigere fra de græske bystater, anført af kong Leonidas, formåede at spærre den eneste vej, som den enorme persiske hær kunne passere. Perserne led uhyre tab, før det lykkedes dem at omgå spærringen, og det skete kun, fordi grækeren Ephialtes forrådte de kæmpende grækere og afslørede en bjergvej, der gik bag om grækernes forsvarslinjer. Kong Leonidas blev tilbage i passet med 300 spartanske elitesoldater og omkring 700 thespiatiske frivillige for at forsinke den persiske hær. Det medførte, at resten af hæren kunne falde tilbage og forsvare sig mod den persiske afdeling, der havde taget bjergvejen.
Efter det persiske felttog mod Grækenland var sat i gang, sendte Xerxes bud til alle de græske stater undtagen Sparta og Athen, da de tidligere havde henrettet sendebud fra Xerxes' far Dareios, havde henrettet gesandterne.
Athenerne kastede de persiske repræsentanter i rakkerkulen, afgrunden hvor dødsdømte forbrydere nedstødtes i Athen også på græsk βάραθρον (barathron).
Spartanerne kastede deres sendebud ned i en brønd og hånede dem med kommentaren: "Grav jer selv op".Der blev tilbudt gode betingelser, hvis de overgav sig og forsynede ham med vand og jord. Mange af de mindre stater overgav sig.
De to ledende stater, Sparta og Athen, fik snart støtte fra andre stater. Flere repræsentanter fra de græske bystater mødtes til en kongres i Korinth i efteråret i 481 f.Kr., og her blev en konføderation af græske bystater dannet. Det er intet bevis for, at en stat stod i spidsen for modstanden mod perserne; Herodot kalder dem fx bare ’’grækerne’’ eller ’’de grækere, som har samlet sig.’’ Det var hovedsageligt et forsvarsforbund, der skulle sørge for, at Grækenland stod samlet mod den persiske invasionshær.
En persiske armé mødte først en samlet spartansk og athensk styrke på 10.000 hoplitter ledet af Euanetus og Themistokles ved Tempe. Da Xerxes hørte det, sendte han en hær gennem det ubeskyttede Sarantaporostræde. Hoplitterne blev advaret af Alexander 1. af Makedonien og flygtede fra passet. De allierede grækere forudså, at den næste strategiske flaskehals, hvor perserne kunne blive stoppet, var Thermopylæ. De bestemte derfor at beskytte stedet med en mindre styrke og samtidig sende en flåde til området ved Artemistemplet i Efesos, der var en maritim flaskehals. Xerxes' hær fik primært sine forsyninger ad søvejen.
Det er blevet diskuteret, hvad den strategiske grund til denne fordeling af styrkerne var. Hermann Bengtson mener fx, at landstyrken skulle standse den persiske hærs fremrykning, mens den persiske flåde blev slået til søs. En anden teori har været, at perserne kunne blive decimeret af udmattelse, epidemier og sult, hvis de blev holdt mod nord så længe som muligt. Enkelte har hævdet, at athenerne følte, at Leonidas' lille styrke var stærk nok til at stoppe perserne, ellers ville de selv have forladt deres by og sendt hele hæren til Thermopylae. Der kendes et senere tilfælde, hvor det lykkedes en lille græsk styrke at stoppe en større invasionshær; i 353-352 f.Kr. stoppede 5.000 athenske hoplitter og 400 ryttere Filip 2. af Makedoniens overlegne hær.
Herodot hælder selv til den sidste forklaring, da han skriver, at ’’de styrker, som Leonidas havde med sig fra Sparta, virkede opmuntrende for de allierede og hindrede dem i at gå over til mederne (perserne)’’.
Den spartanske konge blev sat til at lede de græske allierede ved Thermopylæ. Ifølge Herodot var han selv overbevist om, at han gik en sikker død i møde – noget, han ikke havde gjort, hvis han havde troet, at den styrke han havde fået, var stor nok til sejr. Han valgte kun at tage de mænd med sig, som havde sønner, der var gamle nok til at overtage ansvaret for deres familie. Plutarch skriver, at Leonidas svarede sin kone på hendes spørgsmål om, hvad hun skulle gøre, efter han var draget væk: "Gift dig med en god mand og få gode børn".
En almindelig afskedshilsen fra spartanske kvinder til deres mænd var: "Kom hjem enten med eller på dit skjold". Det betød, at soldaten enten skulle komme hjem som sejrherre (med skjoldet) eller død, dvs. båret væk fra slagmarken (på skjoldet), frem for at kaste skjoldet væk og flygte fra slaget eller overgive sig.
På denne tid bestod passet ved Thermopylæ af et smalt stykke vej langs kysten af Malisbugten, så smal at kun én hestevogn kunne passere ad gangen. Sydsiden af passet var afgrænset af klipper, mens nordsiden stødte op til bugten. Langs den vej var der tre indsnævringer (pylai), og i midten var der en kort mur bygget af fønikerne et århundrede før som forsvar mod thessaliske invasioner. Navnet Thermopylæ betyder de varme porte og kom af de varme kilder i nærheden.
Passet ser i dag meget anderledes ud på grund af en omfyldning af Malisbugten, og den gamle vej ligger nu ved foden af de højder, der strækker sig rundt om en slette. Stedet regnes dog stadigvæk for en vigtig forsvarsposition af den græske hær.[kilde mangler]
Da den persiske hær nåede indgangen til Thermopylæpasset, forsamledes grækerne til rådslagning. Peloponneserne foreslog en tilbagetrækning til hjemområderne for at forsvare Peloponnes der. De vidste selvfølgelig, at perserne måtte besejre athenerne, før de kom frem til Peloponnes. Fønikerne og lokrierne som havde deres stater i nærheden, mente derimod, at de skulle stå imod og forsvare Thermopylæ. Leonidas fandt det bedst at holde sig til den sidstnævnte plan.[kilde mangler]I mellemtiden var perserne nået helt frem til passet og havde sendt en spejder ud for at rekognoscere. Grækerne lod ham komme helt hen til lejren for at observere. Perserne og Xerxes morede sig meget over det, som spejderen kunne fortælle om størrelsen på den græske hær, og at spartanerne var optaget af gymnastik (kalostenhos) og af at ordne håret (spartanerne havde langt hår).[kilde mangler] Demaratos bad en af de grækere, der var med hos perserne om råd og fik til svar, at spartanerne forberedte sig til slag, og at det var et af deres ritualer at pynte håret, før de gik i krig. De var de modigste mænd i hele Grækenland, fik han fortalt, og de var opsatte på at forsvare passet.
Xerxes var skeptisk. Ifølge en anden beretning sendte han en udsending over til den græske side. Han tilbød Leonidas at gå over til persernes mod at blive konge over hele Grækenland. Leonidas svarede:
Hvis du vidste, hvad der er godt i livet, havde du ikke haft et ønske om udenlandske ting. For mig er det bedre at dø for Grækenland end at blive konge over mine landsmænd.Derefter bad Xerxes ham endnu engang om at overgive sig. Til dette gav Leonidas det berømte svar:
Μολών Λαβέ – Molon labe!som betyder kom og tag dem. Dette citat er senere blevet brugt af mange generaler og politikere for at efterligne grækernes bestemthed og vilje til at ofre sig frem for at overgive sig. Det er i dag en devise for den græske hær. Xerxes ventede i fire dage på, at de græske styrker blev splittet og derefter ville overgive sig, men på den femte dag beordrede kongen mederne og cisserne til at tage grækerne til fange og bringe dem til ham.
Xerxes sendte mederne først, formentlig på grund af forventningerne om deres heltemod, eller som Diodorus Siculus har antydet, fordi han ønskede, at de skulle bære hovedbyrden af angrebet (mederne var få år før blevet underlagt perserne).
Mederne, som skulle tage grækerne til fange, befandt sig nu i et frontalangreb. Grækerne havde taget opstilling på begge sider af den genopbyggede fønikiske mur. Detaljer om taktikken er uklare, grækerne var med stor sandsynlighed opstillet i en falanksformation, der skabte en væg af overlappende skjolde, hvor spyd stak ud, og som strakte sig tværs over hele passet. Herodot fortæller, at enhederne fra hver stat stod samlet hver for sig. Perserne, bevæbnet med buer og korte spyd, kunne ikke komme frem til den græske falanks mellem de lange spyd, og de let pansrede persiske soldater havde kun lidt at stille op overfor de langt bedre beskyttede og disciplinerede græske hoplitter.
Grækerne overlistede perserne: De lod, som om de trak sig tilbage, for derefter at gøre et udfald mod de nu uorganiserede medere. På denne måde dræbte de så mange medere, at Xerxes, som det blev fortalt, skal have hoppet op tre gange fra den stol, hvorpå han sad og betragtede slaget. Ifølge Ctesias skal denne første bølge have bestået af 10.000 soldater, ledet af Artapanus.[kilde mangler]
Sent anden dag, da perserkongen planlagde sit næste træk, fik han et tip fra en malier ved navn Efialtes om en omvej rundt om Thermopylæ, og Efialtes tilbød sig selv som guide. Efialtes var motiveret af en rigelig belønning, men blev senere myrdet. Denne omvej gik øst for den persiske lejr, langs ryggen af Anopiabjerget, bag de klipper, der flankerede passet. Vejen delte sig i to, den ene gik til Fokis, mens den anden gik til Malisbugten. Leonidas havde udstationeret 1.000 fokisere til at vogte denne vej, men de blev overrumplet af perserne, da de ikke var forberedt på så stor en styrke.
Perserne blev ledet af Hydarnes, og han havde frygtet, at det var spartanerne, som vogtede passet, men fik af Efialtes at vide, at det ikke var tilfældet. For at undgå et stormangreb valgte Hydarnes en taktik, som skulle vise sig at være den afgørende: han beordrede en ’’pileregn’’ affyret mod de forsvarende grækere. Fokiserne trak sig tilbage til toppen af bjerget, hvor de skulle udgøre en sidste modstand. Perserne satte nu kursen mod Alpenus.
Efter denne hændelse fik navnet Efialtes en varig skamplet; det kom til at betyde mareridt og er på moderne græsk stadig synonym med forræder.
Ingen af persernes træk overraskede Leonidas, og han blev informeret fra flere sider om alle de bevægelser, som perserne foretog.[kilde mangler]Da Leonidas hørte, at fokiserne var faldet, sammenkaldte han et råd ved daggry. Under dette møde talte nogle grækere for at trække sig tilbage på grund af den overvældende persiske styrke, mens andre insisterede på at stå fast. Efter mødet trak mange af de græske styrker sig tilbage og rejste hjem. Herodot hævder, at Leonidas selv gav ordre til deres afrejse, men Herodot gengiver også selv den alternative forklaring, at de græske styrker forlod slagmarken uden Leonidas samtykke. Spartanerne havde aflagt et løfte om at kæmpe til døden, mens thebanerne blev holdt som gidsler. Et kontingent på omtrent 700 thespiere ledet af general Demofilos havde nægtet at forlade slaget sammen med de andre grækerne og valgte at stå sammen med spartanerne.
Grækerne flyttede sig længere frem for at møde perserne i en bredere del af passet i håbet om at kunne dræbe så mange persere som muligt. De kæmpede med spyd, så længe de holdt, og skiftede derefter til xiphoi (kortsværd). I denne kamp, fortæller Herodot[kilde mangler], faldt to af Xerxes brødre, Abrocomes og Hyperanthes. Leonidas skal også selv været faldet i denne træfning. Leonidas blev senere gravlagt ved Thermopylæ, og gravstenen skal have været en løve af sten.[kilde mangler]Da grækerne fik at vide, at Efialtes og de Udødelige var undervejs, trak de sig tilbage og stillede sig op på en lille bakketop bag muren. Thebanerne under Leonidas overgav sig, men nogen af dem blev dræbt, før deres overgivelse blev accepteret af perserne. Ifølge Herodot, sloges nogle af de tilbageværende grækere med hænderne og tænderne. Xerxes beordrede, at bakketoppen skulle omringes, og perserne sendte nu en pileregn af sted, der fortsatte, helt til den sidste græker var død. Moderne arkæologer har fundet beviser for pileregnen mod afslutningen.
Da Leonidas lig blev fundet af perserne, beordrede Xerxes i raseri over det store tab, han havde lidt, at hovedet skulle hugges af og kroppen korsfæstes. Dette var en meget usædvanlig handling for perserne, der ellers havde for vane at behandle de fjender, som havde kæmpet tappert, med ære. Xerxes var kendt for sit temperament, som da han fik Hellesponten pisket, fordi den ikke ville adlyde ham.Efter at perserne havde forladt slagmarken, samlede de overlevende grækere deres faldne kammerater og gravlagde dem på bakketoppen, hvor de var faldet. En stenløve blev rejst til minde om Leonidas. 40 år efter slaget blev Leonidas' levninger bragt fra Thermopylæ til Sparta for at blive genbegravet der, og begravelseslege blev afholdt hvert år til hans minde.Det samtidige søslaget ved Artemisium var endt uafgjort, hvorpå den athenske flåde trak sig tilbage. Perserne havde nu kontrollen over Ægæerhavet og hele Grækenland så langt mod syd som Attika. Spartanerne forberedte sig nu på at forsvare landtangen ved Korinth og Peloponnes, mens Xerxes indtog Athen, hvis indbyggere allerede var flygtet til øen Salamis. De store tab foruroligede den persiske konge, Xerxes, og da hans flåde senere blev besejret ved Salamis, forlod han Grækenland. Han efterlod kun en lille del af sine styrker under ledelse af Mardonios. Denne hær blev til sidst slået i slaget ved Plataiai af en forenet græsk armé, igen ledet af spartanerne nu under rigsforstanderen Pausanias.
De 300 spartaneres kamp bliver ofte brugt som en eksempel på, hvordan fordelene ved træning, udstyr og en gennemtænkt brug af terrænet kan øge en hærs potentiale, og ikke mindst som et symbol på standhaftighed imod overvældende dårlige odds. Spartanernes heroiske indsats har desuden givet stof til eftertanke hos mange mennesker gennem tiden.
Efter legenden skal grækerne have rejst et mindesmærke ved Thermopylae. Det bar en påskrift forfattet af Simonides af Keos (556 -467):
Oldgræsk: ὦ ξεῖν', ἀγγέλλειν Λακεδαιμονίοις ὅτι τῇδε | κείμεθα τοῖς κείνων ῥήμασι πειθόμενοι.
Transskriberet: Ó xein', ángelleín Lakedaímonioís hoti téde | keímetha toís keinón rhémasi peíthomenoí.
Ordret oversættelse: Fremmede, meld Lakedæmonierne (Spartanerne), at du har set os ligge her, adlydende disse lakedæmonieres regler.
Moderne omskrivning Oh fremmede, bring kvinder og mænd i Sparta budskab om, at vi har gjort, hvad vi bør, og ligger døde her.Slaget ved Thermopylæ
Herodot beretter, at spartanerne havde konsulteret Oraklet i Delfi, før de gik i krig mod den persiske armé. Oraklet skulle ved den lejlighed have udtrykt følgende profeti i heksametervers:
Stride som de kan være; han er mægtig som Zeus; der er ingenting som kan ham standse,
Før han har nået sit bytte, deres konge, eller deres pragtfulde by.Oraklet advarede på denne måde om, at enten blev Sparta erobret og efterladt i ruiner, eller også måtte en af deres to konger ofre livet for at redde byen.
Ud fra Herodots fremstilling i Historie bog VII kan tidspunktet for Efialtes' forræderi og persernes passage over passet dateres til september 480 f.Kr.. Da perserne ikke kendte terrænet, måtte de bruge en form for belysning for at finde vej, men de kunne ikke bruge fakler, for da ville de have afsløret deres hensigt. De ventede derfor til fuldmåne, hvor passet ville blive oplyst naturligt. I bog VII nævner Herodot den solformørkelse, som fandt sted, da perserne krydsede Hellespont, og ved at kalkulere, hvor langt den persiske hær kunne bevæge sig hver dag, er det muligt at estimere tidspunktet for slaget til september 480 f.Kr. Og ved at bruge månekalenderen, kan datoen for forræderiet fastsættes til enten 18., 19. eller 20. september 480 f.Krt.[kilde mangler]
Xerxes I, konge af Persien, havde i årevis forberedt sig på at gennemføre felttogene i Grækenland, som hans far Dareios I havde påbegyndt. Efter fire års forberedelser blev den persiske hær og flåde sendt til Lilleasien i 481 f.Kr. En bro af skibe blev lagt ved Abydos i Hellespont, og det gjorde det mulig for landhæren at krydse strædet. Herodot, der skrev den ældst kendte beretning om krigen, beskrev størrelsen på Xerxes' hær på følgende måde:
Dette tal skal næsten fordobles, hvis hjælpestyrkerne skal medregnes, for Herodot nævner, at den totale styrke var nåede op på i alt 5.283.220 mand. Moderne historikere har dog siden sået tvivl, om antallet reelt har været så stort. Andre antikke kilder har andre tal, fx Simonides af Keos, der levede omtrent på samme tid, der beskriver en styrke på fire millioner. Ctesias skrev en historie om Persien på grundlag persiske kilder, som desværre ikke findes i dag, og hans estimat var på 800.000. Moderne historikere har også forsøgt at beregne sig frem til størrelsen af den persiske hær, baseret på forskellige metoder, herunder vores viden om det persiske militærsystem, den logistiske kapacitet, det græske landskab, og mulighed for at skaffe forsyninger langs hærens invasionsrute.
Nogle historikere afviser alle tal i de antikke kilder og begrunder det med, at tallene er en overdrivelse fra sejrherrernes side. Baseret på analyser af de ressourcer, som var tilgængelige for oldtidens hære, er den persiske hær i begyndelsen af felttoget ansat til at bestå af mellem 60.000 og 120.000 krigere, og dertil kom en gruppe af ikke–krigere, der i hovedreglen var tjenere for kongen og den persiske adel. Den øvre grænse er derpå blevet beregnet til at være på 250.000 landsoldater. Vandmangel er i disse analyser den primære begrænsende faktor, den britiske general fra første verdenskrig, sir Fredrick Maurice, var fx den første, som betvivlede de antikke tal, og han hævdede, at den persiske hær aldrig kunne have overgået 175.000, da den aldrig ville kunne skaffe vand nok til så mange.
Det faktum, at Xerxes stod i spidsen for en multikulturel hær, og ikke en rent persisk, har andre skoler brugt som argument for, at de tal, der gengives i de antikke kilder, er realistiske.[kilde mangler] I følge disse tekster rådede grækerne mod slutningen af slaget ved Plataæ over mellem 110.000 (Herodot) og 100.000 (Pompeius) mand: 38.700 hoplitter og 71.300 eller 61.300 peltaster, I dette slag mødte de ifølge Herodot en styrke på 300.000 persere og 50.000 græske allierede. Dette giver forholdet 3 til 1.
Andre har påpeget, at Herodot kan gengive navnene på seks betydningsfulde generaler og 29 μυρίαρχοι (muriarchoi) – ledere af baivabaram, den persiske basisenhed, der bestod af 10.000 mand. Baivabaram, som havde lidt store tab, blev normalt opløst, og soldaterne blev forflyttet til andre enheder. Det betyder, at alle må have været ved fuld styrke i begyndelsen af felttoget, og at det totale antal som minimum må have været 400.000. Ifølge denne skole er vandmangel heller ikke et problem, idet mængden af overfladevand i de aktuelle egne af Grækenland i dag dækker behovet hos en langt større befolkning end i oldtiden.
Trods forskellene er det tydeligt, at Xerxes havde gjort sig store anstrengelser for at sikre sig succes ved at indsætte en meget overlegen styrke.Ifølge Herodot bestod den græske hær af følgende styrker:
Til dette tal må 1.000 lakedaimonere, der bliver nævnt af Diodorus Siculus, lægges omkring 800 hjælpetropper fra andre græske byer. Diodorus sætter det totale antal græske soldater til 4.000, mens geografen Pausanias mener, at det var 11.200. I dag fæster de fleste historikere mest lid til Herodot.[kilde mangler]Emnet bliver stadig debatteret indenfor historieforskningen, men blandt vestlige forskere er der opstået enighed om, at Herodot har blandet de persiske betegneler for chiliarchy og myriarchy (tal for éttusind og titusind) sammen, og at den persiske hær aldrig oversteg 200.000 i Grækenland.
Cartledge, Paul. Thermopylae: The Battle That Changed the World. Woodstock, NY; New York: The Overlook Press, 2006 (hardcover, ISBN 1-58567-566-0).
Hammond, Nicholas G.L. "Sparta at Thermophylae", Historia: Zeitschrift für Alte Geschichte, Vol. 45, No. 1. (1996), pp. 1–20.
Matthews, Rupert. The Battle of Thermopylae: A Campaign in Context. Stroud, Gloucestershire, UK: Tempus Publishing, 2006 (hardback, ISBN 1-86227-325-1).
Morris, Ian Macgregor. "To Make a New Thermopylae: Hellenism, Greek Liberation, and the Battle of Thermopylae", Greece & Rome. Vol. 47, No. 2. (2000), pp. 211–230.
Sett fra øst fra livius.org. Til venstre er klippene i syd, til højre er vejen og kanten af det jordbrugsområde, som engang var Malisbugten.

Slaget ved Wien (polsk: Bitwa pod Wiedniem eller Odsiecz Wiedeńska, tysk: Schlacht am Kahlenberg, tyrkisk: İkinci Viyana Kuşatması) fandt sted den 11. og 12. september 1683, efter at Wien havde været belejret af det Osmanniske Rige i to måneder. I slaget, der fandt sted på Kahlenberg i nærheden af Wien, stod en alliance bestående af Den polsk-litauiske realunion og Tysk-romerske rige overfor det Osmanniske Rige og nogle osmanniske len. Kampen markerede begyndelsen på de Habsburgske Arvelandes politiske herredømme i Det tysk-romerske rige og Centraleuropa.
Slaget blev vundet af Den polsk-litauiske realunion og Det tysk-romerske riges styrker under Johan 3. Sobieskis kommando. Wiengarnisonen var under kommando af Ernst Rüdiger von Starhemberg, general i Den tysk-romerske Leopold 1. Habsburgs hær. Den litauiske hær var forsinket på grund af en konflikt med Imre Thököly og ankom først til Wien efter slaget.Alliancen kæmpede mod den osmanniske hær, der var under kommando af storvesir Merzifonlu Kara Mustapha Pasha. Den osmanniske hær på mellem 150.000 og 300.000 mand havde indledt belejringen af Wien den 14. juli 1683. Belejringsstyrken bestod af 60 ortaer (bataljoner) janitsharer (ca. 12.000 mand) med en støttehær på ca. 70.000, der kontrollerede de omkringliggende landområder. Det afgørende slag fandt sted den 12. september, efter at den forenede undsætningshær på ca. 75.000 mand var ankommet.
Nogle historikere ser slaget som vendepunktet i de osmanniske-habsburgske krige, en serie slag gennem omkring 300 år mellem Det tysk-romerske rige og Det osmanniske rige, mens andre blot ser slaget som bekræftelse af det osmanniske riges svindende magt. 16 år efter slaget havde det habsburgske Østrig vundet kontrol over det sydlige Ungarn og Transsylvanien, som stort set var renset for osmanniske styrker. Slaget er bl.a. kendt for historiens største kavaleriangreb.
Erobringen af Wien havde længe været et strategisk mål for det osmanniske rige. For at få kontrol over sejlruten på Donau fra Sortehavet til Vesteuropa og kontrol over handelsruterne over land fra Middelhavet til Tyskland havde osmanniske styrker belejret Wien i 1529.
I årene forud for den anden belejring af Wien gennemførte det Osmanniske Rige omfattende logistiske forberedelser. Under ledelse af storvesirerne fra den indflydelsesrige Köprülü-familie blev der bygget veje og broer, der førte frem til det Tysk-romerske riges grænser. Endvidere blev der opmagasineret ammunition, kanoner og andet krigsmateriel på Balkan.
Det osmanniske rige havde ydet militær bistand til ungarerne og protestanter i habsburgsk-besatte dele af Ungarn, hvor en udbredt uro i årene forud for belejringen havde udviklet sig til åbent oprør mod kejser Leopold på grund af hans tilslutning til modreformationen. I 1681 fik protestanterne og andre anti-habsburgske Kuruckræfter under ledelse af Imre Thököly omfattende støtte af osmannerne, der anerkendte Thököly som konge af "Øvre Ungarn" (den østlige del af Slovakiet og dele af det nordøstlige Ungarn), som han tidligere havde indtaget med våbenmagt fra habsburgerne. Osmannernes støtte gik så vidt som at love "Kongedømmet Wien" til ungarerne, hvis Wien faldt i deres hænder. Før belejringen af Wien havde der været fred mellem det Tysk-romerske rige og det Osmanniske rige i tyve år som følge af Vasvárfreden.
I 1681 og 1682 intensiveredes sammenstødene mellem Imre Thökölys og det Tysk-romerske rige på grænsen til det nordlige Ungarn. Habsburgske troppers indtrængen i det centrale Ungarn gav storvesir Kara Mustafa Pasha det afgørende argument for at overbevise sultan Mehmed 4. og hans divan (rigsråd) om at mobilisere den osmanniske hær. Samtidig fik Kara Pasha tilladelse til at operere så langt som til slottene Győr (tyrkisk: Yanıkkale, tysk: Raab) og Komárom (tyrkisk: Komaron, tysk: Komorn) i det nordvestlige Ungarn samt at belejre dem. Den osmanniske hær var mobiliseret den 21. januar 1682, og krigen blev erklæret den 6. august 1682.
At indlede marchen mod Wien i august eller september 1682 var både risikabelt og meget vanskeligt. Den tre måneders lange march fra Thrakien ville betyde, at osmannerne ankom, når vinteren satte ind. Afmarchen blev derfor udskudt til foråret 1683, hvilket gav kong Leopold 1. rigelig tid til at forberede forsvaret. Han fik samlet det Tysk-romerske riges tropper og etableret en alliance med Polen, Venedig og pave Innocens 11. Den afgørende alliance mellem det Tysk-romerske rige og Den polsk-litauiske realunion blev bekræftet ved en traktat, hvor Leopold lovede at støtte Sobieski, hvis osmannerne angreb Kraków. Til gengæld skulle den polske hær komme Wien til undsætning, hvis osmannerne angreb her.
Den 31. marts 1683 modtog det kejserlige hof i Wien endnu en krigserklæring fra Kara Mustafa på vegne af Mehmed 4. Næste dag marcherede dele af den osmanniske hær fra Edirne i Thrakien. Tropperne nåede Beograd i begyndelsen af maj og marcherede videre mod Wien. Omkring 40.000 Krim-tatarer ankom 40 km øst for Wien den 7. juli; der var tale om en dobbelt så stor styrke, som den tysk-romerske havde i området. Efter de indledende kampe trak Leopold sig tilbage til Linz sammen med 80.000 indbyggere fra Wien.
I løbet af sommeren 1683 forberedte Polens kong Johan 3. Sobieski undsættelsen af Wien i overensstemmelse med traktaten med kejser Lepold. Han efterlod Polen næsten forsvarsløs, da han marcherede fra Kraków den 15. august. Inden Sobieski forlod Polen, truede han Imre Thököly, konge af Øvre Ungarn, med tilintetgørelse, hvis han forsøgte at drage fordel af situationen. Da Thököly alligevel overskred den polske grænse, stoppede den litauiske hétman Jan Kazimierz Sapieha den Yngre, der ligeledes var på vej mod Wien, op for at fuldbyrde Sobieskis trussel, idet han foretog et ødelæggende angreb på Thökölys styrker på det ungarske højland.Fra begyndelsen opstod der spændinger mellem polakkerne, forskellige tyske stater og østrigerne om undsættelsen af Wien. Betaling af troppernes løn og forsyningerne under fremrykningen var det vigtigste problem. Sobieski forlangte, at han ikke skulle have omkostninger for sin indsats, der ville redde byen. Det habsburgske lederskab gjorde sig store anstrengelser for at finde midler til at betale for tropperne og forhandle med de polske tropper for at begrænse omkostningerne.
Den 7.-8. september 1683 ved passagen af Tulln an der Donau bestod undsætningshæren af følgende styrker:
Den osmanniske hovedhær indledte belejringen af Wien den 14. juli. Samme dag sendte Kara Mustafa krav om kapitulation til byen.Ernst Rüdiger von Starhemberg, kommandanten over Wiengarnisonen, med kun 11.000 tilbageværende soldater, 5.000 borgere og frivillige og 370 kanoner, nægtede at overgive sig. Blot få dage forinden havde han modtaget nyheden om en massenedslagtning i Perchtoldsdorf, en by syd for Wien, hvis borgere havde overgivet sig efter at have modtaget tilsvarende krav.
Wienerne havde ødelagt mange huse uden for bymuren, fjernet ruinerne og efterladt et åbent område (esplanade), hvor osmannerne ville være særligt udsat for forsvarets ild, hvis de forsøgte at storme byen. Kara Mustafa Pasha løste dette problem ved at beordre sine styrker at grave lange rækker af skyttegrave i retning mod byen; disse skulle beskytte styrkerne mod forsvarerne, mens de rykkede frem mod byen.
Selvom osmannerne havde 300 gode kanoner, kunne de ikke for alvor skade Wiens befæstning, der var moderne og meget stærk. I stedet gravede de tunneler under de massive bymure for at sprænge dem i luften med store mængder af sortkrudt.
På dette tidspunkt udviste osmannerne ikke det store hastværk, hvilket kombineret med forsinkelsen af fremrykningen af deres hær, efter at krigen var erklæret, medførte, at undsætningshæren nåede at ankomme. Historikere har spekuleret på, om at Kara Mustafa ønskede at indtage byen intakt på grund af dens rigdomme og undlod et stormangreb for at forhindre de plyndringer, der kunne have været følgen heraf.Den osmanniske belejring afskar stort set alle fødevareforsyninger til Wien, så garnisonen og civile udstod ekstreme lidelser. Udmattelsen blev så alvorligt et problem, at Graf Ernst Rüdiger von Starhemberg beordrede, at soldater, der blev fundet sovende på vagt, skulle skydes. Idet de blev stadig mere desperate, var forsvarerne af Wien på nippet til sammenbrud i august, da kejserrigets styrker under Karl 5. af Lothringen slog Imre Thököly af Ungarn på Bisamberg 5 km nordvest for Wien.
Den 6. september krydsede polakkerne under Sobieskis ledelse Donau ved Tulln 30 km nordvest for Wien for at forene sig med de kejserlige tropper og forstærkningerne fra Sachsen, Bayern, Baden, Franken og Schwaben. Frankrig havde afslået at hjælpe sin habsburgske rival, og Ludvig 14. af Frankrig benyttede lejligheden til at invadere de vestlige områder af det Tysk-romerske Rige, først og fremmest Alsace.I begyndelsen af september sprængte de 5.000 erfarne osmanniske sappører gentagne gange store dele af bymuren, bl.a. bastionerne Burg og Löbel samt Burgravelinen derimellem, hvorved de fik lavet huller i muren på ca. 12 m. Wienerne forsøgte at forhindre dette ved at grave egne tunneller og opsnappe de store mængder deponeret krudt. Den 8. september formåede osmannerne omsider at besætte Burgravelinen og Niedermuren i samme område. I forventning om osmannernes gennembrydning af bymuren forberedte de tilbageværende wienere sig på at kæmpe inde i byen.
Undsætningshæren var nødt til at handle hurtigt for at redde byen og for at forhindre endnu en langvarig belejring. På trods af den bi-nationale sammensætning og den korte tid på kun seks dage blev der etableret en effektiv ledelsesstruktur centreret om kongen af Polen og hans tunge kavaleri. Undsætningshæren fik løst problemerne om betaling ved hjælp af alle til rådighed stående midler fra regeringen, lån fra flere velhavende bankfolk og adelsmænd samt store summer fra paven. Samtidigt enedes habsburgerne og polakkerne om, at den polske regering betalte for sine tropper, mens de var i Polen, og den østrigske regering betalte omkostninger på tysk-romersk territorium, ligesom habsburgerne måtte give Sobieski førsteret til krigsbyttet i tilfælde af en sejr.Kara Mustafa Pasha var mindre effektiv, trods måneder til at organisere sine styrker, sikre deres motivation og loyalitet og forberede sig til den forventede undsætningshærs angreb. Han havde betroet forsvaret af bagtroppen til khanen af Krim og hans kavaleri, der bestod af omkring 30-40.000 ryttere.
Der er rejst store spørgsmål om, hvor meget tatarstyrkerne deltog i den afgørende kamp ved Wien. Deres khan følte sig ydmyget af Kara Mustafas gentagne irettesættelser. Det er rapporteret, at han nægtede at angribe den polske undsætningshær, da den krydsede bjergene, hvor tatarernes lette kavaleri ville have haft en fordel i forhold til det tunge polske kavaleri. De var ikke de eneste dele af den osmanniske hær, der trodsede Mustafa åbent eller afviste at følge hans ordrer.
Dette efterlod vitale broer forsvarsløse og tillod passage af de allierede styrker, der kom for at undsætte de belejrede. Kritikere hævder, at det var Kara Mustafa Pasha, og ikke khanen af Krim, der var ansvarlig for den mislykkede belejring.
Desuden kunne osmannerne ikke stole på deres valakiske og moldaviske allierede. Rumænerne følte sig krænket af osmannerne, der inddrev store skatter fra deres lande. Osmannerne intervenerede også i den interne politik i landene og forsøgte at udskifte de regerende prinser med mænd, der ville være rene osmanniske marionetter. Da Gheorghe Duca, prins af Moldavien, og Șerban Cantacuzino, prins af Valakiet, fik kendskab til de osmanniske planer, forsøgte de at advare habsburgerne og prøvede at undslå sig for at deltage i kampagnen, men osmannerne insisterede på, at de sendte tropper. Der er en lang række kendte legender om de valakiske og moldaviske styrkers deltagelse i belejringen. Disse legender beskriver, hvordan de ladede deres kanoner med kugler af halm for at undgå at ødelægge den belejrede bys mure.
Da de allierede tropper ankom til bjerget Kahlenberg uden for Wien, signalerede de deres ankomst med bål. I de tidlige morgentimer før slaget den 12. september blev der afholdt en messe for kongen af Polen og hans adelsmænd.
Slaget blev indledt, inden alle enheder var på plads. Tidligt om morgenen klokken fire angreb osmannerne, idet de derved søgte at forstyrre indsættelsen af alliancens tropper. Karl 5. af Lothringen rykkede frem med den kejserlige hær på venstre flanke og de øvrige tysk-romerske styrker i midten.
Mustafa Pasha indledte et modangreb med de fleste af sine styrker, men holdt nogle af janitshar- og spahi-eliteenheder tilbage til et angreb på Wien. De osmanniske militære ledere havde til hensigt at indtage byen, inden Sobieski ankom. De osmanniske sappører havde forberedt en afgørende sprængning af bymuren under Löbelbastionen. Om eftermiddagen, mens osmannerne hastigt afsluttede dette arbejde og forseglede tunnelen for at gøre eksplosionen mere effektiv, opdagede Wiens "muldvarpe" tunnelen. En af disse "muldvarpe" gik ind og uskadeliggjorde ladningen, inden den blev bragt til sprængning.
Samtidig var et stort slag i gang, hvor det polske infanteri gennemførte et massivt angreb på den osmanniske højre flanke. I stedet for at fokusere på kampen med undsætningshæren fortsatte osmannerne deres bestræbelser på komme ind i byen.
Efter tolv timers kamp indtog polakkerne højdedraget på slagmarkens højre side. Langsomt dukkede det polske kavaleri frem på flankerne fra skoven og blev mødt med hurraråb fra infanteriet, der havde afventet deres ankomst. Omkring klokken 17 beordrede den polske konge alliancens kavaleri til angreb. Kavaleriangrebet bestod af en gruppe fra det tysk-romersk rige og tre polske grupper, i alt 20.000 ryttere, der angreb ned ad bakkerne i historiens største kavaleriangreb. Johan 3. Sobieski anførte angrebet i spidsen for 3.000 polske tunge lansenerer, de berømte "Bevingede Husarer". Lipka-tatarerne, der kæmpede på polsk side, bar en halmvisk på hjelmen for at adskille dem fra tatarerne, der kæmpede på osmannisk side. Angrebet brød de osmanniske linjer, som var trætte efter det lange slag på to fronter. I forvirringen, der opstod, styrede Sobieski kavaleriet direkte mod de osmanniske lejre, mens resterne af Wien-garnison stormede ud af forsvarsværkerne og sluttede sig til angrebet.
De osmanniske tropper var trætte og modløse, dels efter den mislykkede tunnelsprængning, dels de direkte angreb på byen. Med kavaleriangrebet var slaget vendt, og osmannerne måtte flygte i tilbagetog mod syd og øst. På under tre timer efter kavaleriets angreb havde de kristne styrker vundet slaget og reddet Wien.
Efter slaget omformulerede Sobieski Julius Cæsars berømte citat ved at sige »venimus, vidimus, Deus vincitv – »vi kom, vi så, Gud sejrede«.
Osmannernes tab var på mindst 15.000 døde og sårede og mindst 5.000 tilfangetagne. De mistede samtlige kanoner. Alliancens tab var på omkring 4.500 døde og sårede.Det bytte, der faldt i hænderne på alliancens tropper og Wien, havde lige så stor betydning som undsættelsen, hvilket kong Sobieski levende beskrev i et brev til sin kone et par dage efter kampen:
Starhemberg beordrede straks, at Wiens alvorligt beskadigede befæstninger skulle repareres for at beskytte mod et muligt osmannisk modangreb, men det viste sig unødvendigt.
Den 25. december 1683 blev Kara Mustafa Pasha henrettet i Beograd for sit ansvar for det forsmædelige nederlag. Henrettelsen fandt sted ved kvælning med en silkesnor efter en kendelse af den øverstbefalende for janitsharerne.
På trods af undsætningshærens sejr var der fortsat spændinger mellem de forskellige ledere og deres hære. Blandt andet krævede Sobieski, at de polske tropper først skulle have adgang til krigsbyttet fra den tyrkiske lejr, da han mente, at det udelukkende var hans indsats der frelste Wien. De tyske og østrigske tropper fik derfor en langt mindre andel af byttet. Samtidig blev de protestantiske tyskere, især sakserne, der var kommet byen til undsætning, udsat for verbale overgreb af Wiens katolske landbefolkning. Derfor forlod sakserne kamppladsen umiddelbart efter slaget uden at deltage i fordelingen af krigsbyttet, og de nægtede at deltage i forfølgelsen af de osmanniske styrker.
Sejren i Wien var grundlag for prins Eugen af Savoyens generobring af Ungarn og (midlertidigt) nogle Balkanlande i løbet af de følgende år. Osmannerne kæmpede i endnu seksten år og mistede kontrollen over Ungarn og Transsylvanien i processen, inden de endelig gav op. Krigen afsluttedes formelt i 1699 med Karlowitztraktaten. Den hellige liga underskrev en fredstraktat med Det Osmanniske Rige i 1699.
Kampen markerede den historiske afslutning af det Osmanniske Riges ekspansion i Europa.
Ludvig 14. af Frankrigs adfærd satte scenen i århundreder fremover: Det Tysk-romerske rige havde været nødt til at udkæmpe krige i vest og øst samtidigt. Mens tropperne kæmpede for at forsvare Wien, benyttede Ludvig 14. lejligheden til at annektere områderne Luxembourg og Alsace.
Efter slaget ved Wien blev et nyligt identificeret stjernebillede navngivet Scutum Sobieskii (dansk: Sobieskis skjold) af astronomen Johannes Hevelius til ære for Johan 3. Sobieski. Nogle få stjernebilleder er opkaldt efter ikke-astronomer, men Scutum Sobieskii er imidlertid det eneste stjernebillede, der er blevet opkaldt efter en ikke-astronom, som stadig var i live ved navngivningen, og hvor navnet fortsat er i brug, skønt det ofte forkortes til "Scutum" (tre andre stjernebilleder, der også var navngivet efter ikke-astronomer i live på navngivningstidspunktet, opnåede aldrig nok gennemslagskraft og er nu kendt under andre navne).
Fejringen af Jomfru Marias Hellige Navn finder sted 12. september efter den liturgiske kalender for den romerskkatolske kirke til minde om sejren i slaget for det kristne Europa over de muslimske styrker fra det Osmanniske Rige. Forud for slaget havde kong Johan bragt sine tropper under beskyttelse af den hellige Jomfru Maria. Efter slaget fastsatte pave Innocens 11. fejringen på denne dato til at gælde for hele den katolske kirke. Fejringen havde indtil da kun fundet sted i Spanien og Kongeriget Napoli.
Til ære for Sobieski opførte østrigerne en kirke på toppen af Kahlenberg, nord for Wien.
En legende siger, at da osmannerne blev fordrevet fra Wien, efterlod deres militære orkestre deres instrumenter på slagmarken, og at det var på den måde, det Tysk-romerske rige (og dermed Vesteuropa) opdagede bækken, triangel og stortromme.
Den østrigske komponist Johann Joseph Fux mindedes slaget med sit værk Partita Turcaria, der bærer undertitlen, Musikalsk beskrivelse af belejringen af Wien af tyrkerne i 1683.
Det påstås, at croissanten blev opfundet i Wien, enten i 1683 eller under den tidligere belejring i 1529, for at fejre osmannernes nederlag, og at formen skulle henvise til halvmånen i det osmanniske flag. Legenden understøttes af, at croissanter kaldes "Viennoiserie" på fransk, og den franske folkelig opfattelse af, at den wienerskfødte Marie Antoinette introducerede dette brød i sit land i 1770.Det påstås endvidere, at den første bagel, der er lavet, blev givet som gave til kong Johan Sobieski for at fejre kongens sejr over osmannerne. Den skal have været formet som en stigbøjle for at fejre det polske kavaleris sejrrige angreb. Rigtigheden af denne legende er usikker, da der er en henvisning fra 1610 til et brød med et lignende klingende navn, som måske var den første bagel.Efter slaget opdagede wienerne mange sække kaffe i den forladte osmanniske lejr, og det påstås, at Jerzy Franciszek Kulczycki ved hjælp af det erobrede lager åbnede det tredje kaffehus i Europa, og det første i Wien. Ifølge legenden tilsatte Kulczycki mælk og honning for at forsøde den bitre kaffe, og skulle dermed have opfundet cappuccino. Der findes ingen samtidige historiske kilder, der forbinder kapucinermunken Marco d'Aviano, kejser Leopold 1.'s fortrolige, med skabelsen af Kulczyckis drik.

Slagkrydsere var store krigsskibe fra første halvdel af det 20. århundrede og blev først introduceret af Royal Navy. Slagkrydseren blev udviklet som efterfølger for panserkrydseren, men dens opståen hang mere sammen med udviklingen af dreadnought-slagskibet. Den første serie slagkrydsere, der begyndte med Invincible, blev oprindeligt omtalt som "dreadnought krydsere".
Slagkrydserne havde samme type svære kanoner som slagskibene, og de var gennemgående lige så store og lige så dyre som de samtidige slagskibe. Der blev sparet på panser og på antallet af kanoner for at opnå højere fart, også som følge af kraftigere maskineri og en slankere skrogform. De første slagkrydsere havde væsentligt tyndere pansring end de samtidige slagskibe, hvorfor de ikke var i stand til at modstå den type kanoner, de selv havde. Sømilitært var skibene "ubalancerede", da de kunne gøre mere skade på andre, end de selv kunne klare.
Skillelinjen mellem slagskibe og slagkrydsere lå aldrig helt fast. Udviklingen af slagkrydseren i Royal Navy blev styret af admiral Jackie Fisher, der så den som en revolutionerende type panserkrydser, der kunne erstatte slagskibet som Storbritanniens væsentligste våben til søs. Fishers idé gik ud på at bruge slagkrydsere til forsvar for imperiet, styret af et verdensomspændende efterretningsnet, der skulle gøre det muligt for Admiralitetet at plotte alle skibes bevægelser ind, så slagkrydserne kunne ødelægge de skibe, der truede søhandelen, og angribe større fjendtlige skibe på lang afstand.
Slagskibet fortsatte imidlertid med at dominere søkrigsførelsen gennem 1. verdenskrig, og slagkrydserne blev fortrinsvist brugt som en hurtig og hårdtslående udvidelse af slagskibsflåden. Slagkrydserne indgik i flåderne i Storbritannien, Tyskland, Japan og Tyrkiet, og under krigen deltog de i flere søslag mellem Storbritannien og Tyskland, blandt andet Jyllandsslaget.
Ved krigens afslutning var der ikke megen forskel på en slagkrydser og et hurtigt slagskib. Storbritannien, Japan og USA arbejdede efter 1. verdenskrig med planer om nye slagkrydsere , og de havde lige så kraftige kanoner som slagskibe, men de var hurtigere og havde ikke så kraftigt panser. Flådetraktaten i Washington, som lagde begrænsninger på bygningen af større krigsskibe fra 1922, skelnede ikke mellem slagskibe og slagkrydsere. Den nye generation slagkrydsere, der var på vej, blev skrottet som led i traktaten.
Fra 1930-erne var det kun Royal Navy, der fortsatte med at bruge "slagkrydser" som klassifikation for krigsskibe. De hurtige, lette slagskibe, der blev bygget af henholdsvis Tyskland og Frankrig (Scharnhorst- og Dunkerque-klassen) bliver ikke desto mindre ofte omtalt som slagkrydsere. De havde lige så god pansring som mange slagskibe, men havde knap så kraftige kanoner.
Under 2. verdenskrig kom slagkrydserne i aktion igen. Der blev ikke påbegyndt nye skibe, og produktionen af slagskibe blev også reduceret, og resurserne blev i stedet anvendt til produktion af fly og hangarskibe. Senere skibe bliver dog ofte benævnt slagkrydsere, herunder den russiske Kirov-klasse.
Slagkrydseren var en markant videreudvikling af de panserkrydsere og slagskibe af 2. klasse, der var blevet bygget i 1890'erne, og dens tilblivelse skyldes i høj grad den britiske admiral Jackie Fisher. Omkring år 1900 var den moderne panserkrydser et hurtigt og stærkt krigsskib, der både kunne true handelsruter over hele kloden, og som også var i stand til at arbejde sammen med en flåde af slagskibe. Royal Navy, og i særdeleshed Fisher, var bekymrede over den skade panserkrydsere (især de franske), kunne forårsage på den verdensomspændende britiske handel, hvis der blev krig. Fisher forestillede sig, at de britiske panserkrydsere skulle være hurtigere og have kraftigere artilleri, så de kunne imødegå truslen. Han var imidlertid også vældig glad for "2. klasses slagskibet" HMS Renown, der var et hurtigt lille slagskib. Så tidligt som i 1901 kan man se modstridende udsagn på skrift fra Fisher om, hvorvidt han anså slagskibet eller krydseren som basis for den fremtidige udvikling af krigsskibe.
I 1902–1904 gik den britiske sømilitære tankegang klart ind for kraftigt pansrede slagskibe, frem for de hurtige skibe, Fisher ønskede. Der var imidlertid allerede planer om et skifte fra de blandede kanonkalibre, der kendetegnede før-dreadnoughts fra 1890'erne, til et design med lutter store kanoner. Der var foreløbige designs i omløb til slagskibe med udelukkende 30,5 cm eller 25,4 cm kanoner, og til panserkrydsere med udelukkende 23,4 cm kanoner.Efter at Fisher i sommeren 1904 blev flådechef (First Sea Lord), blev det besluttet at bruge 30,5 cm kanoner til den næste generation af slagskibe, på grund af deres overlegenhed på lange afstande. Kanonerne til de næste panserkrydsere var et meget mere omstridt emne. Størrelsen og prisen på de næste panserkrydsere betød, at det ville være ønskværdigt, at de kunne kæmpe sammen med slagskibene, og det betød 30,5 cm kanoner. Det var den samme logik, der fik japanerne til at udruste deres nyeste krydsere med 2 styk 30,5 cm kanoner som hovedarmering. Det er imidlertid også muligt, at Fisher pressede på, for at krydseren skulle have samme type kanoner som slagskibet, fordi han ønskede, at krydser-designet på sigt skulle erstatte slagskibet. Beslutningen om at give den næste generation af panserkrydsere en bestykning med udelukkende store kanoner, var den afgørende faktor i udviklingen af slagkrydseren. Hvis skibene var blevet forsynet med 25,4 eller 23,4 cm kanoner, ville de blot have været bedre panserkrydsere.På baggrund af de radikale ændringer i skibsbyggeriet Fisher var i færd med at indføre, udpegede han i december 1904 en designkomite (Committee on Designs). Skønt komiteens opgave var at undersøge og rapportere om kravene til fremtidens skibe, så var nøglebeslutningerne allerede truffet af Fisher og hans medarbejdere.. Udgangspunktet for komiteen var et slagskib, der kunne præstere 21 knob, udstyret med 30,5 cm kanoner og ingen mellemstore kanoner, og som var i stand til at benytte de eksisterende dokanlæg. Desuden en krydser, der kunne klare 25,5 knob, og som også havde 30,5 cm kanoner og ingen mellemsvære, og som var pansret lige som HMS Minotaur, der var den nyeste panserkrydser. Krydseren skulle også være i stand til at bruge de dokanlæg, der allerede fandtes. Slagskibet blev det revolutionerende HMS Dreadnought, og krydseren blev til de tre skibe af Invincible-klassen.
De tre Invincibles var: Invincible, Inflexible og Indomitable. De blev påbegyndt i 1906 og var færdige i 1908, og de blev tilsyneladende forsinket en smule, fordi man skulle se, om der var problemer med Dreadnought. Skibene levede i vid udstrækning op til den kravspecifikation, der var udformet. Invincible-klassen havde et deplacement svarende til Dreadnought, men havde dobbelt så stor maskinkraft for at kunne nå op på 25 knob. De havde otte 30,5 cm kanoner mod 10 i Dreadnought. Panseret var fra 152 mm langs skibssiden og 178 mm på kanontårnene, mens Dreadnought's panser var på 280 mm. Klassen stod for en markant forøgelse af fart, størrelse og skudkraft i forhold til de nyeste panserkrydsere, men pansringen var den samme.
De tre Invincibles skulle have samme opgaver som de panserkrydsere, de erstattede. De skulle bare være bedre til det. De krav de skulle udfylde var:
Tung opklaring. I kraft af deres styrke kunne Invincible-klassen bryde gennem den ring af krydsere, der typisk lå omkring en fjendtlig slagskibsflåde. Når de havde observeret, kunne de bruge deres overlegne fart under tilbagetrækningen.
Nærstøtte til slagskibsflåden. De kunne indtage pladser i hver ende af slaglinjen, hvor de både kunne forhindre fjendtlige krydsere i at genere slagskibene, og hvor de selv kunne angribe fjendtlige slagskibe, der var optaget af at kæmpe mod andre slagskibe. Desuden kunne de fungere som en hurtig fløj af slagflåden, og forsøge at udmanøvrere fjenden.
Forfølgelse. Hvis en fjendtlig flåde trak sig tilbage, kunne Invincible-klassen bruge sin hastighed til at indhente de langsomme skibe, som derefter kunne beskydes.
Beskyttelse af handel. De nye skibe kunne fange fjendtlige krydsere og andre skibe, der forsøgte at ødelægge handelsflåden.Der herskede forvirring om, hvordan de nye panserkrydsere af slagskibsstørrelse skulle benævnes. I slutningen af 1905, før arbejdet på Invincible-klassen var påbegyndt, blev de i et memorandum fra Royal Navy omtalt som "store pansrede skibe", hvilket både kunne henvise til slagskibe og store krydsere. I oktober 1906 begyndte Admiralitetet at klassificere slagskibe og panserkrydsere bygget efter Dreadnought som "capital ships" ("afgørende skibe"), mens Fisher brugte ordet "dreadnought" både til at betegne slagskibe, og som fællesbetegnelse for slagskibe og panserkrydsere. På den tid blev Invincible-klassen både omtalt som "krydser-slagskibe" og som "dreadnought krydsere". Udtrykket "slagkrydser" (battlecruiser) blev brugt første gang af Fisher i 1908. Endelig, den 24. november 1911, meddelte Admiralitetet i sin Weekly Order No. 351 beslutningen om, at "Alle krydsere af Invincible- og senere typer, skal for fremtiden beskrives og klassificeres som slagkrydsere, så de kan skelnes fra panserkrydsere af ældre type."
I den tid, der gik fra Invincible-klassen blev sat i søen, til kort efter udbruddet af 1. verdenskrig, havde slagkrydseren en underordnet rolle i det kapløb, der gik i gang omkring bygning af dreadnoughts. Slagkrydseren fik aldrig en helhjertet placering som det nøglevåben i forsvaret af det britiske imperium, Fisher tilsyneladende havde ønsket.
Storbritanniens strategiske situation havde ændret sig markant i de år, der gik, fra tanken om slagkrydsere tog form, og til de blev taget i brug. Tidligere var den sandsynlige fjende en fransk-russisk alliance med mange panserkrydsere. Nu var det helt tydeligt Tyskland. På den diplomatiske front indgik Storbritannien i Entente cordiale med Frankrig i 1904 og i en engelsk-russisk alliance i 1907. Ydermere udgjorde hverken Frankrig eller Rusland nu en alvorlig sømilitær trussel: Hovedparten af den russiske flåde var sænket eller erobret i den russisk-japanske krig 1904-05, mens Frankrig åbenbart ikke havde travlt med at tage den nye dreadnought-teknologi i brug. Desuden havde Storbritannien yderst hjertelige relationer til to af de væsentligste nye sømagter: USA og Japan (med hvem GB havde en alliance, underskrevet i 1902 og fornyet i 1905).
De ændrede strategiske forhold parret med Dreadnought-typens succes betød, at det blev den og ikke Invincible, der blev det afgørende krigsskib. Alligevel indgik konstruktionen af slagkrydsere som et væsentligt element i det våbenkapløb, der blev skudt i gang med bygningen af HMS Dreadnought.
I de første år levede Invincible-klassen fuldt op til Fishers vision om, at de skulle kunne sænke ethvert skib, der var hurtigt nok til at indhente dem, og undvige ethvert skib, der kunne sænke dem. En Invincible kunne også i mange tilfælde gå i clinch med før-dreadnought slagskibe. Invincible-klassen var så meget bedre end andre landes panserkrydsere, at det var svært at se formålet med at bygge nye og større krydsere. Dette forspring blev forstærket af det overraskelsesmoment, der udsprang af både Dreadnought og Invincible, og som medførte, at de fleste lande udsatte deres byggeprogrammer, mens de iværksatte en omfattende revision af deres designs. Især gjaldt det for krydsere, fordi detaljerne omkring Invincible-klassen blev holdt hemmelige så længe som muligt. Det betød for eksempel, at den nyeste tyske panserkrydser, Blücher, kun blev forsynet med 21 cm kanoner, og dermed nærmest var forældet, inden den blev søsat.
Dette tidlige forspring førte til, at Royal Navy afviste et design fra 1905-6, der ellers ville have sammensmeltet koncepterne bag både slagkrydsere og slagskibe. "X4"-designet kombinerede Dreadnoughts pansring og artilleri med Invincibles fart på 25 knob. Den højere pris kunne imidlertid ikke retfærdiggøres i forhold til det forspring, Storbritannien allerede havde, og den stred også mod den nye liberale regerings ønsker om besparelser. I stedet valgtes den langsommere og billigere Bellerophon, der var baseret på Dreadnought.Men i 1908 gik Tyskland i gang med sit eget byggeprogram for slagkrydsere, og de britiske skibes overlegenhed var ikke længere en given ting. Von der Tann påbegyndt i 1908 og færdig i 1910 havde otte 28 cm kanoner, men med sit 280 mm panser var den langt bedre beskyttet end Invincible-klassen. De to næste slagkrydsere af Moltke-klassen var næsten mage til, men havde dog ti 28 cm kanoner af en nyere model.  Den tyske marine delte ikke Fishers syn på, hvordan en slagkrydser skulle konstrueres. De tyske flådelove indeholdt bevillinger til panserkrydsere, og de blev brugt til at bygge slagkrydsere, der var lige så gode eller bedre end de britiske.De næste britiske slagkrydsere var de tre i Indefatigable-klassen. De var let forbedrede udgaver af Invincible, og selv om de var uden nogle af forgængernes fejl, var de bygget efter stort set de samme specifikationer. Nu var det briternes tur til at ligge under for det hemmelighedskræmmeri, der omgav det tyske byggeprogram for slagkrydsere, specielt vedrørende det kraftige panser på Von der Tann. Det politiske pres for at holde omkostningerne nede, spillede også en rolle i valget af Indefatigable-designet, og beslutningen bliver nu gennemgående betragtet som en fejltagelse.
Den næste generation britiske slagkrydsere var markant stærkere. I 1909-10 ændrede det politiske klima sig. Ønsket om at reducere omkostningerne blev nu overskygget af en følelse af national krise omkring rivaliseringen med Tyskland. En kortvarig politisk uro med panikstemning omkring den sømilitære udvikling førte til, at der blev bevilget midler til otte "capital ships" i 1909-10. Fisher pressede på for at få dem alle bygget som slagkrydsere, men han fik ikke sin vilje, og måtte nøjes med seks slagskibe samt to slagkrydsere af Lion-klassen. Disse havde otte 34,3 cm kanoner, mens standard-bevæbningen på en britisk "super-dreadnought" på den tid var ti 34,3 cm kanoner. Farten var øget til 27 knob. Lion havde også bedre pansring end dens forgængerne, med 229 mm på skibsside og kanontårne. Men stadig var den ikke så godt beskyttet som de tyske skibe. De to "løver" blev efterfulgt af den let forbedrede halvsøster Queen Mary.I modsætning til briterne, der fokuserede på fart og kanoner, drejede det sig for tyskerne om at forbedre panseret og overlevelsesevnen i den næste slagkrydser. Seydlitz, der var tegnet i 1909 og færdig i 1913, var en forbedret Moltke. Farten var øget med én knob til 26,5 knob, og panseret var op til 300 mm tykt, svarende til den, der var brugt i slagskibene af Helgoland-klassen et par år tidligere. Seydlitz var den sidste tyske slagkrydser, der nåede at blive færdig inden 1. verdenskrig brød ud. 
Det næste trin i udviklingen af slagkrydsere kom fra Japan. Den kejserlige japanske marine havde planlagt Kongō-klassen siden 1909. Japanerne var besluttet på, at med det relativt lille antal skibe, deres økonomi kunne bære, måtte hvert enkelt skib være kraftigere end tilsvarende skibe fra andre lande. Oprindeligt tog klassen udgangspunkt i Invincible, men da japanerne hørte om de britiske planer for Lion og vurderede muligheden for, at de næste amerikanske slagskibe ville få 35,6 cm kanoner, besluttede de at ændre planerne radikalt. De nye planer omfattede otte 35,6 cm kanoner og en fart på 27,5 knob, altså bedre end Lion i fart og skudkraft. De svære kanoner blev også placeret bedre, så de kunne skyde hen over hinanden. Pansringen var på 203 mm langs vandlinjen og 229 mm i kanontårnene. Det første af skibene blev bygget i Storbritannien, og de tre næste på japanske værfter.Den næste britiske slagkrydser, HMS Tiger, var baseret på Lion, men var også påvirket af de japanske skibe. De otte 34,3 cm kanoner var bibeholdt, men de blev placeret som i de japanske skibe for at få bedre skudfelt. Skibet var hurtigere (nåede 29 knob under prøverne), og havde kraftigere sekundært artilleri. Tiger havde også bedre pansring. Selv om maksimumstykkelsen stadig var 229 mm, var panseret langs skibssiden ført højere op.I 1912 begyndte konstruktionen af de tre tyske slagkrydsere af Derfflinger-klassen, som var de første tyske slagkrydsere med 30,5 cm kanoner. Lige som i Tiger og i Kongō-klassen var kanonerne anbragt, så de kunne skyde hen over hinanden. Panseret og farten svarede til den foregående Seydlitz-klasse.I 1913 påbegyndte det russiske kejserrige konstruktionen af fire skibe af Borodino-klassen beregnet til tjeneste i Østersøen. Deres design omfattede tolv 35,6 cm kanoner, et panser på maksimalt 305 mm og en fart på 26,6 knob. Det kraftige panser og den relativt lave fart gjorde dem mere sammenlignelige med de tyske skibe end med de britiske. Da første verdenskrig brød ud, blev arbejdet på dem stillet i bero, og under den russiske revolution blev de endegyldigt skrottet.
Da verdenskrigen brød ud i 1914, var det kun Storbritannien, Tyskland og Japan, der havde slagkrydsere, mens Rusland havde nogle under bygning. Ved flere lejligheder viste tegninger af slagkrydseren og slagskibet forenet i ét skib: Det gjaldt for det britiske "X4" design fra 1906, og for den russiske Borodino. Det var imidlertid endnu tydeligere i det seneste britiske slagskibsdesign. Queen Elizabeth-klassen, blev designet i 1912 og kunne præstere 25 knob svarende til de første slagkrydsere. I tilgift havde den otte 38,1 cm kanoner og panser op til 381 mm.. Queen Elizabeth-klassen var de første hurtige slagskibe og de kunne have sat en stopper for udviklingen af slagkrydseren som en selvstændig skibstype. Det var fortrinsvis i kraft af Jackie Fishers indflydelse, at slagkrydseren levede videre.
Under 1. verdenskrig blev de britiske og tyske slagkrydsere anvendt på adskillige krigsskuepladser. Slagkrydserne var en del af de flåder af dreadnoughts, der stod over for hinanden i Nordsøen. De tog del i flere træfninger, samt i Jyllandsslaget. Slagkrydserne havde også en vigtig rolle i krigens begyndelse, da den britiske flåde nedkæmpede de tyske oversøiske flådestyrker, for eksempel ved Falklandsslaget, og de tog også del i kampene i Middelhavet.
I de fleste af de krigsførende lande var bygningen af større krigsskibe meget begrænset under krigen. Alle regnede med, at krigen ville blive ret kortvarig, og koncentrerede sig derfor om mindre skibe, der kunne nå at komme i brug i konflikten. Tyskland færdigbyggede Derfflinger-klassen og begyndte at bygge Mackensen-klassen. Der var tale om en udvikling af Derfflinger-klassen, med 35 cm kanoner og en nogenlunde uændret pansring, samt en fart på 27 knob.I Storbritannien vendte Jackie Fisher tilbage til posten som flådechef (First Sea Lord) i oktober 1914. Hans entusiasme for store, hurtige skibe var usvækket, og han satte sin konstruktionsafdeling i gang med at tegne en slagkrydser med 38,1 cm kanoner. Da Fisher forventede, at de næste tyske slagkrydsere kunne præstere 28 knob, bestemte han, at de nye britiske skulle kunne klare 32 knob. Hans plan var at ombygge to slagskibe af Royal Sovereign-klassen, som kun lige var påbegyndt, hvorefter arbejdet var standset, fordi man forventede, at krigen ville være slut, før de var færdige. Fisher fik sit projekt endeligt godkendt den 28. december 1914, og de to skibe blev til Renown-klassen. Med deres seks 38,1 cm kanoner og med bare 152 mm panser var de et skridt fremad i forhold til Tiger i skudkraft og fart, men de var dårligere pansret.
På samme tidspunkt greb Fisher til vildledning for at få bygget tre let pansrede skibe, der kunne udnytte nogle af de 38,1 cm kanoner, der var blevet til overs i byggeprogrammet. Skibene var egentlig lette slagkrydsere, og det kaldte Fisher dem også af og til, men i officielle papirer blev de omtalt som "store lette krydsere". Denne usædvanlige betegnelse var nødvendig, fordi det var blevet bestemt, at der foreløbigt ikke måtte konstrueres flere store skibe, hvorimod der ikke var restriktioner for lette krydsere. Skibene blev til Courageous-klassen, og der var en bizar uligevægt mellem deres kanoner på 38,1 cm (45,1 cm i Furious) og deres panser, der med 76 mm kun svarede til en let krydser. Designet blev generelt betragtet som en særpræget fejltagelse, men skaden blev gjort god igen, da man senere ombyggede skibene, og fik tre glimrende hangarskibe ud af dem. Fisher gjorde sig også tanker om en kæmpemæssig let pansret slagkrydser, der skulle have 50,8 cm kanoner. Han kaldte den HMS Incomparable, men den forblev på idéstadiet.
Det hævdes ofte, at Renown- og Courageous-klasserne var et led i en plan fra Fishers side, der gik ud på at landsætte tropper (formentlig russiske) på den tyske Østersøkyst. Især fordi de var bygget, så de ikke stak så dybt, hvilket kunne være vigtigt i de ret lavvandede baltiske farvande. Det er imidlertid ikke noget afgørende bevis for, at de var designet med Baltikum i tankerne. Faktisk havde der været kritik af, at tidligere skibe stak for dybt og dermed havde for lidt fribord, når de var kampudrustede. Roberts mener, at tankerne om Østersøen formentlig havde ringe betydning på designtidspunktet, men at man flyttede fokus over på det senere, da kampagnen i Dardanellerne var endt som en fiasko.Det sidste britiske design af slagkrydsere under krigen var Admiral-klassen, som udsprang af en kravspecifikation for en forbedret udgave af Queen Elizabeth-slagskibene. Projektet begyndte i slutningen af 1915, da Fisher havde forladt Admiralitetet for stedse. Oprindeligt forestillede man sig et slagskib, men blandt de ledende officerer var holdningen den, at Storbritannien havde slagskibe nok, men at der kunne blive brug for nye slagkrydsere til at bekæmpe de tyske skibe, der var under bygning (briterne overvurderede både byggetempoet og kampegenskaberne for den tyske Mackensen-klasse). Man endte med at beslutte sig for slagkrydsere med otte 38,1 cm kanoner, 203 mm panser og en fart på 32 knob. Slagkrydsernes trængsler i Jyllandsslaget gav imidlertid anledning til at revurdere designet, og man vendte tilbage til planen om hurtige slagskibe, i en udgave med panser op til 305 mm og stadig med en fart på 31,5 knob. Det første skib i klassen, HMS Hood, blev bygget efter dette design. De tre søsterskibe, der kun lige var påbegyndt, fik ændret byggeplanerne senere i 1916 og igen i 1917 med henblik på at give dem bedre beskyttelse..
Admiral-klassen ville være de eneste britiske skibe, der kunne indhente og nedkæmpe den tyske Mackensen-klasse. Imidlertid blev skibsbygningen i Tyskland skåret drastisk ned under krigen, og skønt bygning af de to Mackensen-slagkrydsere blev igangsat, blev ingen af dem gjort færdige. Arbejdet på de tre øvrige Admiral-slagkrydsere blev foreløbig standset i marts 1917, og i stedet satsede man på at bygge flere eskorteskibe og handelsskibe for at imødegå truslen mod handelsruterne fra de tyske ubåde. Standsningen af byggearbejdet blev gjort permanent i februar 1919, da skibene blev officielt afbestilt.
Den tyske slagkrydser Goeben var måske det skib, der fik størst betydning i begyndelsen af krigen. Det var stationeret i Middelhavet, og i følgeskab med krydseren Breslau undslap det både britiske og franske styrker og stævnede mod Istanbul med to britiske slagkrydsere lige i hælene. Goeben blev overdraget til den tyrkiske flåde, og dette var i høj grad medvirkende til at få Tyrkiet med i krigen på tysk side. Goeben fik i tyrkisk tjeneste navnet Yavuz Sultan Selim og blev brugt både i kamp mod den russiske flåde i Sortehavet og mod den britiske i Ægæerhavet.
En britisk flådestyrke af lette krydsere og destroyere trængte ind i Helgolandsbugten for at angribe den tyske søfart i august 1914, i krigens første måned. Da de mødte modstand i form af tyske krydsere, sejlede admiral Beatty med sin eskadre på fire slagkrydsere ind i bugten og afgjorde slaget, der endte med, at tre tyske lette krydsere blev sænket. Blandt de, der gik ned med skibene var den tyske eskadrechef, kontreadmiral Leberecht Maass.
Den rolle, slagkrydseren egentlig var tiltænkt fra starten, fik den lov at udføre i Falklandsslaget i december 1914. Da krigen brød ud, havde Tyskland en eskadre stationeret i Østasien, og den stod straks til søs, for at undgå at blive fanget af de engelske, japanske og franske flådestyrker i området. I oktober nåede skibene Sydamerikas kyst ved Chile, hvor de den 1. november sænkede to britiske panserkrydsere. Herefter fortsatte de mod Falklandsøerne, men her ventede der en overraskelse. Den britiske flådeledelse havde sendt en styrke med to slagkrydsere og et antal krydsere til stedet, og de gjorde det af med krydserne i den tyske eskadre.
Den britiske flådes efterretningstjeneste havde aflyttet og afkodet den tyske marines radiokommunikation og fundet ud af, at de tyske slagkrydsere ville angribe de britiske fiskefartøjer ved Dogger Banke den 24. januar 1915. Da den tyske styrke med tre slagkrydsere og den nyeste panserkrydser, Blücher, ankom til området, blev de mødt af fem britiske slagkrydsere under ledelse af admiral Beatty. Begge flådestyrker omfattede også krydsere og destroyere. Under slaget blev det agterste kanontårn på tyske Seydlitz gennembrudt af en 34,3 cm granat fra HMS Lion og den eksploderede i det arbejdsrum, hvor granat og ladning blev håndteret, før de blev ført op i selve kanontårnet. De ladninger, der var på vej op fra magasinerne, eksploderede, og eksplosionen forplantede sig op i kanontårnet og ned i magasinet og satte ild til de ladninger, der var fundet frem. Kanonbesætningen forsøgte at slippe ind i kanontårnet ved siden af, og det gav ilden mulighed for at brede sig, så indmaden i begge kanontårne blev ødelagt. Seydlitz styrede mod undergangen, og den blev alene reddet, fordi det hurtigt lykkedes at oversvømme de agterste ammunitionsmagasiner. Redningen skyldtes den måde, ammunitionen blev behandlet på. Metoden var fælles for de tyske og britiske slagskibe og slagkrydsere, men de sidstnævnte var mere udsatte, fordi deres tyndere panser gjorde det mere sandsynligt, at en granat kunne trænge ind i kanontårnene. Systemet med et "arbejdsrum" var blevet introduceret i HMS Formidable i 1898 og skulle netop forhindre en eksplosion i at brede sig. I praksis var forbindelsen til tårnet og magasinerne åbne for at øge skudhastigheden, og på den måde blev risikoen for en kædeeksplosion større. Tyskerne lærte lektien ved at undersøge skaderne på Seydlitz, og der kom nye procedurer, der skulle sikre, at ammunitionen ikke blev udsat for stikflammer. Briterne blev aldrig opmærksomme på denne svaghed, og det kom til at koste dem dyrt i Jyllandsslaget.På trods af overraskelsesmomentet udeblev den ventede britiske sejr. Både Lion and Seydlitz blev hårdt medtaget. Lion var flagskib for den britiske eskadre, og da den mistede fart, var Beatty ikke længere i stand til at kommunikere effektivt med resten af sin eskadre. Han var henvist til at bruge signalflag, og en signalfejl i denne forbindelse betød, at de øvrige skibe holdt inde med forfølgelsen af de tyske slagkrydsere og i stedet kastede sig over den allerede dødsdømte tyske panserkrydser Blücher, som blev sænket med det meste af sin besætning. Blücher var i forvejen en ulempe for den tyske flåde, fordi det som det eneste af de tyske skibe var teknisk forældet, og med sin lave fart sinkede det de øvrige i eskadren, der alle var slagkrydsere.
Under Jyllandsslaget 18 måneder senere blev både de britiske og de tyske slagkrydsere anvendt som en del af en større samlet flåde. De britiske slagkrydsere nåede først at kæmpe mod de tyske slagkrydsere og også de tyske slagskibe, før slagskibene fra "Grand Fleet" nåede frem. Resultatet var en katastrofe for de britiske slagkrydsere. Invincible, Queen Mary og Indefatigable sprang i luften og efterlod kun en håndfuld overlevende. Det skyldtes den sårbarhed i kanontårnenes arbejdsrum, som nær havde kostet tyskerne Seydlitz ved Dogger Banke, og som de derfor havde garderet sig imod. De britiske skibe havde ikke alene tyndere panser, de havde heller ikke beskyttet ammunitionshåndteringen mod stikflammer. Dels fordi man ikke var opmærksomme på faren, og dels fordi man ønskede en hurtigere skudhastighed for at kompensere for manglende træfsikkerhed. Hvert af de tre skibe blev sænket med en enkelt salve, der gennembrød kanontårnet og eksploderede i arbejdsrummet. Beattys flagskib Lion var tæt på at lide samme skæbne, men en kanonkommandør reddede det i sidste øjeblik ved at få ammunitionslageret oversvømmet.
I kraft af tykkere pansring og beskyttelse mod stikflammer klarede de tyske slagkrydsere sig bedre. En anden årsag var, at brandrørene i de britiske granater var for dårlige (Granaterne eksploderede, når de ramte panseret, i stedet for at vente til de var nået gennem panseret, hvor de kunne gøre mere skade). Lützow havde for eksempel kun 117 dræbte, på trods af, at skibet blev ramt mere end 30 gange. Lützow forsøgte at nå hjem til sin base, men efter at det havde taget 8.000 ton vand ind i forskibet, opgav tyskerne at redde det og sænkede det selv. De andre tyske slagkrydsere, Moltke, Von der Tann, Seydlitz og Derfflinger fik svære skader og havde behov for omfattende reparationer efter slaget. De havde været i slagets brændpunkt næsten fra starten, og Seydlitz kunne kun lige akkurat humpe hjem. Bortset fra den gamle tyske før-dreadnought Pommeren, der blev sænket af torpedoer fra britiske destroyere, gik der hverken tyske eller britiske slagskibe tabt i slaget.
I årene lige efter 1. verdenskrig begyndte både Storbritannien, Japan og USA at lægge planer for nye generationer af endnu større slagskibe og slagkrydsere. Flådeledelsernes vældige appetit på nye skibe var imidlertid en varm politisk kartoffel, nu hvor der var fred, og de voldsomme omkostninger truede landenes økonomiske stabilitet. Det nye våbenkapløb blev forhindret via Washington-traktaten i 1922, hvor de største flådemagter blev enige om at sætte grænser for antallet af større skibe. Den tyske flåde var ikke repræsenteret, da Versailles-traktaten allerede havde lagt rammerne for en meget beskeden tysk flåde.
Gennem 1920'erne og i de tidlige 30'ere var det kun Storbritannien og Japan, der stadig havde slagkrydsere, og flere af dem blev modificeret i forhold til deres originale design. Skillelinjen mellem en slagkrydser og et moderne hurtigt slagskib blev udvisket. For eksempel blev den japanske Kongō-klasse formelt omklassificeret fra slagkrydsere til slagskibe.
HMS Hood, der blev søsat i 1918, var den sidste af slagkrydserne fra 1. verdenskrig, der blev færdigbygget. Hood blev modificeret undervejs i byggeprocessen, så den fik et sidepanser, der var kraftigt nok til at modstå dens egne kanoner – den klassiske målestok for et afbalanceret slagskib – og under senere eftersyn fortsatte man til en vis grad med at udbedre manglerne i pansringen.
Hood var det største skib i Royal Navy, da det var færdigt. I kraft af sin størrelse var det i stand til at kombinere slagskibets ildkraft og panser med slagkrydserens fart, og det blev derfor også lejlighedsvist omtalt som et hurtigt slagskib.
Japans og USA's flåder så Hood som en trussel, og begyndte derfor at bygge slagkrydsere, der kunne matche den. Den japanske flåde gik i gang med de fire slagkrydsere af Amagi-klassen. De stod til at blive uhørt kraftige, idet de var lige så hurtige og velpansrede som HMS Hood, mens skudkraften fik en ekstra tand med ti 40,6 cm kanoner – det kraftigste artilleri, der nogen sinde er bestilt til en slagkrydser. USA's svar var slagkrydserne af Lexington-klassen, der foruden at have kraftigt artilleri også var designet til at være ekstremt hurtige. Til gengæld var pansringen ikke meget bedre end på de allerførste slagkrydsere. Sidste stadie i kapløbet om slagkrydsere efter krigen kom fra Storbritannien. Svaret på Amagi- og Lexington-klassen var de fire "G3"-slagkrydsere på 48,000 tons, hvis størrelse, armering og fart svarede til den amerikanske Iowa-klasse af hurtige slagskibe fra 2. verdenskrig.
På grund af Washington-traktaten blev ingen af de planlagte slagkrydsere nogensinde bygget. De skibe, der var påbegyndt, blev enten skrottet på værfterne eller ombygget til hangarskibe.
I Japan, fik Amagi og Akagi lov til at overleve, og man gik i gang med at færdigbygge dem som hangarskibe. I 1923 blev Amagi så hårdt medtaget af et jordskælv, at man måtte opgive at bygge det færdigt. I stedet brugte man skroget fra det planlagte slagskib Kaga, der også skulle have været skrottet i følge traktaten, og byggede det færdigt som hangarskib.
I Storbritannien blev Fishers "store lette krydsere" ombygget til hangarskibe. Furious blev allerede ombygget under krigen, og det samme skete efter krigen med Glorious og Courageous, da der heller ikke var plads til dem i de flådestyrker, der var aftalt i traktaten.
Den amerikanske flåde ændrede lige som japanerne to igangværende byggerier af slagkrydsere til hangarskibe: USS Lexington og Saratoga blev bygget færdige som hangarskibe. De sidste fire påbegyndte slagkrydsere i Lexington-klassen, Constellation, Ranger, Constitution og United States, blev derimod hugget op.
I alt ni slagkrydsere overlevede Washington-traktaten. Fire britiske (Tiger, Renown, Repulse og Hood), fire japanske (Kongo-klassen) og én tyrkisk. De fleste af dem blev moderniseret inden 2. verdenskrig brød ud. Det gælder dog ikke Tiger , som Royal Navy solgte til ophugning i 1932, fordi den var slidt op, og det gælder heller ikke den tyrkiske Sultan Yavuz Selim (tidligere tyske Goeben), som forblev uændret på grund af pengemangel.
De to britiske slagkrydsere Renown og Repulse fik en serie moderniseringer mellem 1920 og 1939. Som led i en opdatering af de større skibe, blev Renown gennemgribende ombygget i årene 1937-39, så den kunne gøre tjeneste som hurtigt eskorteskib for hangarskibe. Der var tilsvarende planer for Repulse og Hood, men de måtte opgives, da 2. verdenskrig brød ud.
Da der var forbud mod nybyggeri, valgte den japanske flåde ligeledes at modernisere sine fire slagkrydsere af Kongō-klassen (De tre andre var Hiei, Haruna og Kirishima), blandt andet ved at øge kanonernes elevation til 40 grader, at øge pansringen, og at udbygge skroget, så det bedre kunne modstå torpedoer. Det betød 3.800 tons ekstra panser, men mellem 1933 og 1940 blev de ombygget igen, og fik blandt andet skroget forlænget med 8 meter, så de på ny kunne præstere 30 knob. De blev omklassificeret til hurtige slagskibe, og med deres høje fart var de anvendelige som eskorte for hangarskibene, hvorimod deres panser og kanoner stadig ikke var på højde med de slagskibe fra 1. verdenskrig, der havde overlevet i flåderne i Storbritannien og USA.
I takt med den øgede risiko for en ny krig, begyndte landene at udbygge deres flåder. I begyndelsen rettede man sig stadig officielt efter Washington- og Versailles-traktaterne, men i takt med, at krigstruslen voksede, begyndte landede at tumle med mere ambitiøse byggeplaner. De toneangivende flådemagter satsede på hurtige slagskibe, men i Tyskland, Frankrig, Italien og Sovjetunionen lavede man planer for nye slagkrydsere. I forhold til slagkrydserne fra 1. verdenskrig var de en hel del bedre pansret, og de kunne derfor lige så vel betegnes som en slags hurtige slagskibe. De italienske og sovjetiske skibe blev aldrig bygget. Italienerne valgte i stedet at ombygge deres eksisterende slagskibe, mens russerne i 1939 nåede at påbegynde to slagkrydsere på 35.000 tons af Kronshtadt-klassen. På grund af mangel på stål gik arbejdet i stå i slutningen 1940, fordi man valgte at satse på slagskibe. Det ene ufærdige skib blev fundet af tyskerne i Nikolaev i Ukraine i august 1941, det andet lå på værftet i Leningrad, og begge skrog blev senere skrottet. Tyskland og Frankrig var de eneste lande, der fik gennemført byggeprogrammerne.
De tyske "lommeslagskibe" (På tysk:Panzerschiffe – panserskibe: Deutschland, Admiral Scheer og Admiral Graf Spee), var bygget, så de officielt respekterede den grænse på 10.000 tons, der var bestemt i Versailles-traktaten, og de repræsenterede en art krydser/slagskibs-design. Selv om navnet lommeslagskibe indikerer, at de bare var mindre slagskibe, så var de med deres seks 28 cm kanoner nærmest at betragte som store krydsere. Imidlertid havde flådetraktaterne sat en grænse for de svære krydseres artilleri på 20,3 cm. En 28 cm kanon kunne skyde meget længere og slå meget hårdere.
Overfladisk betragtet lignede de slagskibe mere end krydsere, specielt på master og kanontårne, og det var med til at de både blandt venner og fjender blev omtalt som "lommeslagskibe. Deres fart var på 28 knob og dermed ret høj, og pansringen var også acceptabel. Den tyske marine hævdede, at de alligevel overholdt tonnagegrænsen, fordi man havde brugt elektrisk svejsning i stedet for traditionel skrogbygning med nitter, fordi der kun var to kanontårne, og fordi man havde erstattet de normale dampturbiner med otte velvoksne ni-cylindrede dieselmotorer. Efter tabet af Graf Spee blev de to øvrige skibe omklassificeret til svære krydsere, selv om de havde kraftigere kanoner og pansring end almindelige svære krydsere. Til gengæld var de langsommere. Da de blev sat i søen, var der på britisk side kun de fire overlevende slagkrydsere, der individuelt kunne indhente og nedkæmpe dem. I den tyske marine satsede man åbenbart på, at de skulle operere ude på de store have, hvor de nød godt af deres overlegne aktionsradius, og hvor de med deres beskedne størrelse ville være svære at ramme.
Senere i 1930'erne byggede Tyskland yderligere to store skibe, Scharnhorst og Gneisenau. Med ni svære kanoner i stedet for seks var de betydeligt kraftigere armeret end lommeslagskibene, og med en fuldt lastet tonnage på 38.900 tons, var de lidt større end den samtidige franske Dunkerque-klasse. De to skibe af Gneisenau-klassen var hurtige og velpansrede, skønt deres artilleri (ni 28 cm kanoner) havde af lavere kaliber end normalt for et slagskib. Traktatligt var Tyskland bundet af, at man kun måtte bygge én kanon større end 30 cm om året, og den bestemmelse var man endnu ikke parat til at bryde. Fundamenterne til de tre kanontårne var imidlertid dimensioneret, så de hver kunne bære to 38 cm kanoner, hvis det blev aktuelt. Udskiftningen af kanonerne blev aldrig gennemført, for Scharnhorst blev sænket i slaget ved Nordkap i 1943 og Gneisenau blev så beskadiget af bomber, at man opgav at bruge resurser på at reparere det. Da skibene blev påbegyndt i 1934 var de i klar modstrid med tonnagebegrænsningen i Versailles-traktaten. Sammen men det ligeledes forbudte tyske byggeri af ubåde gav det anledning til stor diplomatisk aktivitet, der endte med, at skibene blev legitimeret via en engelsk-tysk flådeaftale i juni 1935. I Royal Navy blev skibene omtalt som slagkrydsere på grund af deres kanonkaliber, mens de i Tyskland blev klassificeret som slagskibe.
Som svar på de tyske lommeslagskibe besluttede man i Frankrig at bygge Dunkerque-klassen i 1930'erne. De blev betegnet som "hurtige slagskibe", og var let formindskede udgaver af denne skibstype. Deres design var afbalanceret, med otte 33 cm kanoner fordelt i to tårne på fordækket. De var både større, hurtigere og kraftigere bevæbnet end de tyske lommeslagskibe, de var designet til at jage. Man kan se dem omtalt både som slagskibe og slagkrydsere, og det illustrerer udviklingen i mellemkrigsårene: Den væsentligste begrænsning af et skibs hastighed er modstanden fra det vand, skibet fortrænger, og ikke skibets vægt. Så et kraftigere panser gjorde kun slagskibene et par knob langsommere end slagkrydserne. Kombinationen af kraftige kanoner og tyk pansring på et hurtigt slagskib, gjorde dermed konceptet for slagkrydseren forældet.
I krigens første år havde de tyske krigsskibe en vis succes med at jage handelsskibe i Atlanterhavet. Lommeslagskibene blev anvendt hver for sig, og de sænkede et antal skibe og de truede de handelsruter, der blev benyttet af Storbritannien. Royal Navy forsøgte at opspore dem, og ved en enkelt lejlighed, i slaget ved La Plata i 1939, havde briterne held med det.
Admiral Graf Spee var til søs da 2. verdenskrig brød ud, og den kastede sig ud i en omfattende ødelæggelse af handelsskibe (se kortet). Togtet sluttede, da den ved Sydamerikas kyst stødte på en britisk eskadre, bestående at den svære krydser Exeter og de lette krydsere Achilles og Ajax. Admiral Graf Spee påførte Exeter svære skader, men den blev selv ramt adskillige gange i overbygningen af granater fra de lette krydsere. Lommeslagskibets panser tog af for det meste, men skaderne var alligevel så alvorlige, at skibets sødygtighed ikke rakte til turen hjem til Tyskland, så kaptajnen beordrede det til neutral havn i Uruguay. Da international lov kun gav mulighed for et kortvarigt ophold, og da den britiske radiokommunikation var fyldt med falske meldinger om, at der var et hangarskib og slagkrydsere lige i nærheden, så kaptajnen ingen muligheder for at undslippe. Han sejlede skibet ud på la Plata-floden og lod det sænke, og han påtog sig ansvaret ved at begå selvmord.
Både de britiske slagkrydsere Renown og Repulse og de franske Dunkerque og Strasbourg deltog aktivt i jagten på de tyske slagkrydsere, men de kom sjældent tæt på dem. Renown havde en kort batalje med dem, og det lykkedes den at ramme Gneisenau tre gange uden at gøre væsentlig skade, hvorefter den mistede kontakten i det hårde vejr. Den ene gang, hvor tyskerne tog udfordringen op, og blev og kæmpede, kom, da Bismarck i maj 1941 var på vej ud i Nordatlanten. Her blev den mødt af slagkrydseren Hood og slagskibet Prince of Wales, og den alderstegne slagkrydser var chanceløs mod det helt nye tyske slagskib. En 38 cm granat fra Bismarck eksploderede i et af Hood's kanontårne og forårsagede en magasineksplosion, der bragte Jyllandsslaget i erindring. Hele agterskibet blev ødelagt ved eksplosionen, og skibet sank på få minutter. Kun tre af de 1.418 besætningsmedlemmer overlevede.
Gneisenau og Scharnhorst jagede sammen og havde i begyndelsen af krigen heldet med sig. De sænkede for eksempel den britiske hjælpekrydser Rawalpindi i 1939. Da de havde overstået reparationerne af de skader, de fik under angrebet på Norge, var de to slagkrydsere parat til handelskrig igen i 1941, og de sænkede 22 handelsskibe. De sluttede togtet i Brest i Nordfrankrig, men havnen var så udsat for bombeflyene fra Royal Air Force, at det var nødvendigt at lade dem vende tilbage til Tyskland. Den korte – og farlige – rute gennem den Engelske Kanal blev valgt, og skibene havde held med dette vovestykke. Begge løb dog på miner undervejs, og skønt Scharnhorst efterfølgende blev repareret, blev Gneisenau voldsomt beskadiget af RAF, mens den lå på værft, og man opgav til sidst at reparere den. Scharnhorst blev sendt til søs igen i december 1943 for at angribe de allierede konvojer, der forsynede Sovjetunionen med materiel ad en rute nord om Norge. Her løb den ind i en britisk flådestyrke med slagskibet Duke of York og krydserne Jamaica, Norfolk og Belfast. I slaget ved Nordkap 26. december 1943 blev den ramt af 35,6 cm granater fra Duke of York, der ødelagde dens kanontårne og maskineri, hvorefter den blev sænket med torpedoer fra de britiske krydsere og destroyere.
Slagkrydsernes rolle som ødelæggere af handelsskibe blev mærkbart sværere efter november 1940. Lommeslagskibet Admiral Scheer havde forårsaget store tab på en konvoj, hvis eneste beskyttelse var hjælpekrydseren HMS Jervis Bay. På den baggrund besluttede ledelsen i Royal Navy, at konvojer fremover skulle beskyttes af slagskibe og slagkrydsere. Man brugte de ældste slagskibe til opgaven, og de udfyldte den fint, og jog i flere tilfælde de tyske skibe væk. Hertil kom, at de allierede fly fik større rækkevidde og kunne patruljere over større dele af Nordatlanten, og man blev dygtigere til at spore de tyske skibes højfrekvente radioer. Desuden fik man radarudstyr i flyene og konvojerne fik efterhånden beskyttelse af fly fra små hangarskibe, der var en del af eskorten. Resultaterne af denne indsats afspejlede sig blandt andet i de vellykkede forsvar af konvojerne under slaget i Barentshavet i december 1942 og slaget ved Nordkap i december 1943.
Både Royal Navy og den tyske Kriegsmarine anvendte slagkrydsere under det tyske angreb på Norge i april 1940. De tyske slagkrydsere Gneisenau og Scharnhorst blev angrebet af den gamle britiske slagkrydser Renown under dårlige vejrforhold. Skønt de var bedre pansrede end det britiske skib, havde Renown fordelen af bedre radar, og indledte skydningen før de tyske skibe havde opdaget dem. Gneisenau fik ødelagt det ene af sine tre store kanontårne, og på Scharnhorst gik radaren i stykker. Alligevel var der på britisk side overraskelse over, at tyskerne ikke pressede på, og udnyttede deres overlegne fart og pansring. De tyske skibe havde imidlertid en stående ordre om at undgå britiske skibe, og den var måske medvirkende til, at de trak sig tilbage mod nord og tilbragte et par døgn langt nord for polarcirklen, før de returnerede til Tyskland.
Efter reparationer vendte de tilbage til norske farvande i juni 1940, hvor de sænkede hangarskibet HMS Glorious (der selv engang havde været slagkrydser) og de to destroyere i dets eskorte. Den ene af destroyerne, Acasta nåede at ramme Scharnhorst med en torpedo og nogle dage senere skete det samme for Gneisenau, da den britiske undervandsbåd Clyde fik ram på den. Begge skibe måtte igen på værft i Tyskland. Også lommeslagskibet Lützow (der tidligere hed Deutschland) blev ramt af en torpedo fra en britisk undervandsbåd (HMS Spearfish) og måtte på værft efter kampagnen i Norge.
Da det stod klart, at slaget om Frankrig var tabt, var de to franske slagkrydsere en del af en flådestyrke, der blev sendt til Nordafrika. I juli 1940 fik den britiske Styrke H, der blev ledet af admiral James Somerville, ordre til enten at få dem til at overgive sig, eller i modsat fald at sænke dem. Dunkerque blev ramt af granater fra HMS Hood ved Mers-el-Kebir, men blev efterfølgende repareret. Strasbourg blev også angrebet, men undslap. Da Tyskland invaderede den hidtil ubesatte del af Frankrig i november 1942, blev begge skibe sænket af deres egne besætninger i flådehavnen i Toulon.
Den første slagkrydser, der kom i kamp i Stillehavet, var HMS Repulse, der sammen med slagskibet Prince of Wales blev sænket af japanske fly nær Singapore den 10. december 1941. Repulse havde ganske vist fået ekstra antiluftskyts-kanoner og ekstra panser i mellemkrigsårene, men i modsætning til søsterskibet Renown, havde der ikke været tid til at udbygge beskyttelsen mod torpedoer. Under luftangrebet var skibets hastighed og manøvredygtighed i begyndelsen nok til at undgå 19 torpedoer. Men uden britisk luftstøtte var der intet, der forhindrede japanerne i at angribe igen, og til sidst blev Repulse ramt af nogle få torpedoer og sank med det samme.
De japanske slagkrydsere af Kongō-klassen var genstand for omfattende ombygning, og de blev omklassificeret til hurtige slagskibe. I kraft af deres høje fart tilbragte de det meste af krigen som eskorte for de japanske hangarskibe. Hverken deres kanoner eller deres opgraderede panser kunne imidlertid måle sig med de nyeste slagskibe. Under slaget om Guadalcanal, den 12. november 1942, blev Hiei sendt frem for at bombardere de amerikanske stillinger på øen. Den blev mødt af amerikanske krydsere og destroyere og fik store skader på overbygningen, og desuden blev maskinrummet ramt af en 20,3 cm granat, affyret på nært hold af den svære krydser San Francisco. Dagen efter blev Hiei angrebet af flere bølger af fly fra Henderson Field på Guadalcanal, og da den til sidst ikke stod til at redde, forlod besætningen den, og den sank nord for øen Savo. Et par dage senere, den 15. november, var Kirishima med i et angreb på de amerikanske slagskibe South Dakota og Washington, og sidstnævnte ramte ni gange med 40,6 cm granater, med det resultat, at Kirishima fik ødelagt sine kanontårne og blev gennemhullet under vandlinjen, så besætningen til sidst måtte sænke den. Til sammenligning blev South Dakota ramt 42 gange (heraf én 35,6 cm granat og adskillige 20,3 cm). Alle træfferne sad i overbygningen, men alligevel var South Dakota tilbage i tjeneste bare fire måneder senere. Kongō holdt længere, og overlevede også slaget om Leyte Gulf, men blev derefter sænket den 21. november 1944 i Formosa-strædet, ramt af tre torpedoer fra den amerikanske undervandsbåd Sealion. Det sidste skib i klassen, Haruna, deltog også i bombardementerne ved Guadalcanal, og senere i kampene i Philipinerhavet og ved Leyte Gulf. Til slut blev det angrebet og sænket af amerikanske fly, mens det lå i flådebasen ved Kure, 28. juli 1945.
Omkring udbruddet af 2. verdenskrig kom der en ny opblomstring i interessen for skibe i vægtklassen mellem krydsere og slagskibe. De bliver jævnligt omtalt som slagkrydsere, men bliver aldrig talt med i listen over flådernes store skibe, og de betegnes også som "super-krydsere", "store krydsere" (large cruisers) eller "ubegrænsede krydsere" (dvs. ubegrænsede af flådeaftaler). Deres planlagte rolle var at nedkæmpe krydsere, ødelægge handelsskibe og udføre opklaringsopgaver for flådestyrker. Holland, Japan, Sovjetunionen og USA havde alle planer om at bygge skibe, der kunne nedkæmpe de nye krydsere, der blev bygget i perioden, hvor specielt den japanske Mogami-klasse gav anledning til bekymring. I Tyskland var der også planer om en serie af let pansrede slagkrydsere.
De første på tegnebrættet af denne type var de hollandske slagkrydsere af Design 1047. De nåede aldrig at få tildelt officielle navne, men deres rolle skulle være at beskytte de hollandske kolonier i Østasien mod Japan. Hollænderne fik hjælp fra tyske og italienske konstruktører, og planerne mindede meget om den tyske Scharnhorst-klasse, med samme artilleri, men med lavere tonnage og med et panser, der kun kunne modstå 20,3 cm granater. Det første af skibene skulle påbegyndes i juni 1940, men den tyske invasion af Holland satte en stopper for projektet.
I Tyskland planlagde man de tre slagkrydsere af O-klassen, der var den del af den udvidelse af Kriegsmarine, der gik under navnet Plan Z. Med seks 38 cm kanoner, høj hastighed, stor aktionsradius, men også meget tyndt panser, var de designet til at jage handelsskibe. Det første af dem blev bestilt lige før 2. verdenskrig brød ud, men arbejdet kom aldrig i gang. De var ikke tildelt navne, og blev kun omtalt som O, P, and Q. Der var langt fra udelt begejstring med de nye skibe i Kriegsmarine, og deres tynde panser gav dem tilnavnet Ohne Panzer Quatsch (Nonsens uden panser) i visse kredse af den tyske flåde.
Kun én klasse af disse sene slagkrydsere nåede at blive bygget, og det skete i USA, hvor man lagde kølen til de tre store krydsere af Alaska-klassen, Alaska og Guam, samt Hawaii, der dog aldrig blev bygget færdig. Alaska-klassens indplacering som store krydsere blev også understreget af deres navne, der refererede til territorier i det daværende USA, mens de rigtige slagskibe var navngivet efter delstater. De øvrige krydsere i flåden havde navn efter byer. Med en hovedarmering på ni 30,5 cm kanoner, fordelt i tre tårne, og et deplacement på 27.000 tons, var Alaska-klassen dobbelt så store som de foregående krydsere af Baltimore-klassen og deres kanoner havde 50 % større diameter. De manglede slagskibenes tykke panser og beskyttelse mod torpedoer, men blev alligevel anset for et afbalanceret design, fordi de til en vis grad var i stand til at modstå beskydning med kanoner svarende til deres egne. De var udset til at jagte Japans svære krydsere, men da de stod færdige, var de fleste japanske krydsere sænket af enten fly eller ubåde. I lighed med de samtidige slagskibe af Iowa-klassen gjorde deres høje fart dem imidlertid anvendelige som eskorte for hangarskibe og som deltagere i bombardementer af kyststillinger. Hawaii var 84 % færdig, da krigen sluttede, og den blev lagt op i nogle år, mens man overvejede, om den kunne bruges som missil-skib eller flydende kommandocentral (command ship). Ingen af planerne blev til noget, og skibet blev til sidst solgt i 1959 og hugget op året efter. Der var planlagt yderligere tre søsterskibe, Philippines, Puerto Rico og Samoa, men de blev aldrig påbegyndt.
I Japan arbejdedes på "B64"-designet, der mindede en del om Alaska, dog med 31 cm kanoner. Da oplysningerne om Alaska-klassen nåede til Japan, modificerede man designet til "B65". De nye planer omfattede 35,6 cm kanoner og skibene ville dermed være blevet de bedst armerede af det nye kuld af superkrydsere, men deres pansring var alligevel kun stærk nok til at modstå 20,3 cm granater. Lige som hollænderne nåede japanerne at gøre planerne færdige, men de opgav at bygge "B65"-klassen. På det tidspunkt stod det klart for den japanske flåde, at den højeste prioritet for nybygning af store skibe skulle gå til hangarskibe. Heller ikke japanerne brugte betegnelse slagkrydsere om de planlagte skibe, men valgte som i USA at kalde dem store krydsere.
Selv om søkrigen i 2. verdenskrig havde gjort det klart, at slagskibe og slagkrydsere generelt var forældede, så betød Josef Stalins forkærlighed for skibe med store kanoner, at Sovjetunionen planlagde flere serier af store krydsere i slutningen af 1940'erne og begyndelsen af 1950'erne, blandt andet som svar på Alaska-klassen. I Sovjetunionen, blev skibene omtalt som svære krydsere (tjazjolyj krejser).
Designarbejdet mundede ud i Stalingrad-klassen, der havde et standarddeplacement på 36.500 tons (42.300 tons fuldtlastet), ni 30,5 cm kanoner og en fart på 35 knob. De tre skibe blev påbegyndt i 1951–52, men efter Stalins død blev de annulleret i april 1953. Bortset fra deres høje byggepris, begrundede man også beslutningen med, at kanonbevæbnede skibe var blevet forældede efter opfindelsen af missiler. Den midterste, pansrede skrogsektion af Stalingrad blev dog søsat i 1954 and derefter brugt som mål for raketter.
Den sovjetiske Kirov-klasse af Tjazjolyj Atomnyj Raketnyj Krejser (Svær atomdrevet missilkrydser), på omkring 26.000 tons, bliver omtalt som slagkrydsere i 1996–7 udgaven af Jane's Fighting Ships, selv om de i realiteten blot er meget store missilkrydsere. Deres klassificering som slagkrydsere hidrører fra deres deplacement, der stort set svarer til slagskibe fra 1. verdenskrig, samt det faktum, at de har mere ildkraft end stort set alle andre overfladeskibe. Kirov-klassen mangler imidlertid det kraftige panser, der adskiller slagkrydsere fra almindelige krydsere, og i Rusland omtales de da også som svære missilkrydsere. Der blev bygget fire skibe af klassen, Kirov, Frunze, Kalinin og Jurij Andropov. Alle skibene var opkaldt efter kendte kommunister, så efter Sovjetunionens opløsning, blev de omdøbt og fik traditionelle navne fra den russiske flåde: Admiral Usjakov, Admiral Lazarev, Admiral Nakhimov og Pjotr Velikij. På grund af pengemangel har den russiske flåde i perioder været nødt til at afmønstre to af skibene og lægge dem i reserve.
I virkeligheden var slagkrydserne sjældent på den slags togter, de var skabt til. Fremskridtene i kanonteknologi skete så hurtigt i årene efter 1905, at det snart blev svært at skelne mellem slagskibe og slagkrydsere. Under Jyllandsslaget havde admiral Beattys flagskib Lion 34,3 cm kanoner, der var kraftigere end de fleste af kanonerne i den tyske højsøflåde, og som faktisk også udkonkurrerede adskillige af slagskibene i den britiske Grand Fleet.
Ideen om at slagkrydserne ikke behøvede så kraftigt panser, at de kunne modstå andre slagkrydsere, viste sig at være ren ønsketænkning. I teorien kunne de udføre opklaringsopgaver for flåden uden at bekymre sig om fjendtlige krydsere, men det var utrolig kortsynet at tro, at de kunne undgå at støde ind i andre slagkrydsere, og så langt rakte deres panser slet ikke. Slagkrydsernes panser var generelt ikke meget bedre end på almindelige krydsere, og det kunne ikke modstå granater fra andre slagkrydsere. Britiske slagkrydsere sprang i luften efter at være ramt af andre slagkrydsere, og den japanske Hiei blev under 2. verdenskrig gjort ukampdygtig af 20,3 cm granater fra krydsere, på trods af alle moderniseringer. Under Jyllandsslaget ramte de britiske og tyske slagkrydsere hinanden flere gange. De britiske skibe klarede sig generelt dårligere, blandt andet fordi de tyske skibe var bedre pansrede, men der var dog tab på begge sider.
Det er ofte blevet hævdet, at de britiske slagkrydseres tyndere panser, sammenlignet med de tyskes, var årsagen til deres tab. Queen Mary var en af de nyeste britiske slagkrydsere i Jyllandsslaget, og dens modstykke var formentlig Seydlitz, og de havde nogenlunde samme deplacement og fart. De tyske slagkrydsere var gået en størrelse ned i kanonkaliber og havde brugt tonnagen på panser, men det gjorde ikke den store forskel, for begge skibe oplevede i løbet af 1. verdenskrig at få en granat ind gennem pansringen under kanontårnet. Det, der gjorde forskellen, var håndteringen af ladningerne til granaterne. Seydlitz var tæt på katastrofen ved Dogger Banke i 1915, men tyskerne tog ved lære af oplevelsen. Efter det samme slag begyndte briterne at tage flere ladninger op fra magasinerne, og de lod dørene til magasinerne stå åbne. Det skete alt sammen for at Beattys slagkrydsereskadre kunne præstere højere skudhastighed. Queen Mary var en af de slagkrydsere, der sprang i luften i Jyllandsslaget, formentlig netop på grund af manglen på sikkerhedsforanstaltninger. Ideen om at satse alt på skudhastighed bredte sig aldrig til hovedflåden Grand Fleet.Under 2. verdenskrig blev de største søslag udkæmpet med skibsbaserede fly som de afgørende aktører, og flådernes skibe var sjældent inden for synsvidde af hinanden. Den type slag, som Jyllandsslaget repræsenterede i 1. verdenskrig, hvor lande sendte næsten alle deres slagskibe og slagkrydsere i samlet kamp mod hinanden, forekom ikke. Slagkrydsere og slagskibe opererede parvis og i mindre grupper, i forskellige roller: Jagt på handelsskibe, eskorte af konvojer og som del af flådeafdelinger (task forces). I de tilfælde, hvor en slagkrydser stod over for et slagskib, så som Hood mod Bismarck, Scharnhorst mod Duke of York eller Kirishima mod Washington, blev slagkrydseren ødelagt. Lige som slagskibene fra 1. verdenskrig var de sårbare over for torpedoer, og det afspejles i den skæbne, der blev Repulse og Kongo til del.
Bonney, George The Battle of Jutland 1916 Sutton Publishing, 2006. ISBN 978-0-7509-4178-5
Breyer, Siegfried Battleships and Battlecruisers of the World 1905-1970 oversat af Alfred Kurti. Macdonal and Jane's, London, 1973. ISBN 0-356-04191-3.
Brooks, John, Dreadnought Gunnery and the Battle of Jutland, The Question of Fire Control,Routledge, Abingdon, 2005.
Burr, Lawrence British Battlecruisers 1914- 1918 (New Vanguard) Osprey Publishing, 2006. ISBN 978-1-84603-008-6
Evans, David C.; Peattie, Mark R. (1997). Kaigun: Strategy, Tactics, and Technology in the Imperial Japanese Navy, 1887–1941. Annapolis, Maryland: Naval Institute Press. ISBN 0-87021-192-7. 
Hough, Richard Dreadnought: A History of the Modern Battleship MacMillan Publishing Company, 1975. ISBN 978-0-02-554420-8
Ireland, Bernard, and Tony Gibbons Jane's Battleships of the 20th Century New York: HarperCollins, 1996. ISBN 0-00-470997-7 Beskriver også slagkrydsere
Lambert, Nicholas. "Sir John Fisher's Naval Revolution" (Studies in Maritime History). New Edition. (University of South Carolina Press, 2002). ISBN 978-1-57003-492-3.
Mackay, Ruddock F. Fisher of Kilverstone. Oxford University Press, London, 1973.
Miller, David. The Illustrated Directory of Warships: from 1860 to the Present Day. London: Salamander, 2001 ISBN 0-86288-677-5
Staff, Gary German Battlecruisers 1914-18 (New Vanguard) Osprey Publishing, 2006. ISBN 978-1-84603-009-3
Sondhaus, Lawrence Naval Warfare 1815-1914. Routledge, London, 2001. ISBN 0-415-21478-5
Sumida, Jon T. "In Defense of Naval Supremacy: Financial Limitation, Technological Innovation and British Naval Policy, 1889-1914." (Routledge, 1993).
Van Der Vat, Dan The ship that changed the world: The Escape of the Goeben to the Dardanelles in 1914 Adler & Adler, 1986.

Slayer er et amerikansk thrash metal-band, stiftet i 1981 af Kerry King og Jeff Hanneman. Bandet har siden udgivet 10 studiealbums, 2 livealbums og et bokssæt, og regnes som et af de fire mest indflydelsesrige thrash metal-bands nogensinde – de tre andre værende Metallica, Megadeth og Anthrax.Slayers popularitet steg i løbet af 1980'erne, hvor de var et af de førende bands indenfor thrash metal-bevægelsen, og hjalp med at definere genren med milepæl-udgivelsen Reign In Blood, som er blevet betegnet som "det hårdeste album nogensinde". Slayers albumomslag og tekster har mødt stor kritik fra religiøse grupper og offentligheden med emner som seriemordere, satanisme, religion, krig og holocaust, som har resulteret i forbud, udsættelser, retssager og protester. 
Slayer er kendt for deres udprægede musikalske stil, det involverer guitarsoloer, dobbelt stortromme og skrigende vokal. De har to Grammynomineringer og vandt en i 2007 med sangen "Eyes of the Insane", solgt millioner af albums, og været hovednavn på mange store festivaler rundt omkring i verden.
I 1981 mødtes Kerry King og Jeff Hanneman, og sammen stiftede de Slayer. De to fandt derefter bassist/sanger Tom Araya, som tidligere havde spillet med King i et andet band, og trommeslageren Dave Lombardo, som King havde mødt, da Lombardo leverede pizza.
Bandet begyndte deres karriere med at spille coverversioner af Iron Maiden og Judas Priest-sange på klubber og til fester i det sydlige Californien. Deres første shows havde et gennemgående satanisk tema med pentagrammer, kraftig makeup og omvendte kors. 
Slayer indspillede deres første demo i 1982 – den indeholdt bl.a. sangene "Fight Till Death", "Black Magic" og "The Antichrist".. Demoen blev populær i undergrundsmiljøet, hovedsageligt fordi den havde to lead guitarer – noget som Iron Maiden og Judas Priest også havde, et image som Venom og Mercyful Fate, samt tempoet og vreden fra hardcore punk. Fra da af begyndte Slayer at udvikle deres egen stil.
Da Slayer opvarmede for Bitch på Woodstock Club i Los Angeles, blev de opdaget af Brian Slagel, som var tidligere musikjournalist og på dette tidspunkt lige havde stiftet pladeselskabet Metal Blade Records. Slagel overbeviste bandet om, at de skulle indspille sangen "Aggressive Perfector" til hans Metal Massacre III, som blev udgivet i 1983. Sangen blev så godt modtaget af undergrundsmiljøet, at Slagel tilbød dem en pladekontakt.
Uden penge til indspilningerne blev bandet nødt til selv at finansiere deres debutalbum. 
Med Arayas sparepenge fra hans arbejde som åndedrætsterapeut og penge de måtte låne af Kings far, tog de i studiet i november 1983.
Debutalbummet, Show No Mercy endte på hylderne i december 1983, kun tre uger efter at albummet var færdiggjort. Det blev udgivet af Metal Blade Records. På grund af det lykkedes det bandet at forøge sin popularitet i undergrunden. Slayer påbegyndte sin første nationale turné for at promovere sit album. Turnéen var en succes, og gruppen solgte 20.000 album.I august 1984 udgav Slayer ep'en Haunting The Chapel. Ep'en havde en mørkere, thrashorienteret stil end forgængeren og lagde grundstenen for bandets videre musikalske stil.Slayer havde sin første europæiske livedebut på Heavy Sounds Festival i Belgien som opvarmningsband for UFO. Bagefter vendte de tilbage for at begynde sin Haunting North America-turné i 1985. Under turnéen forlod Kerry King midlertidigt Slayer for at gå med i Dave Mustaines nye band Megadeth. 
Hanneman var på det tidspunkt bekymret over Kings beslutning og sagde i et interview: "Jeg tror vi er nødt til at finde en ny guitarist". Selvom Mustaine prøvede at få King med i bandet permanent, vendte King tilbage til Slayer efter fem koncerter, fordi han mente, at Megadeth tog for meget af hans tid. Bruddet forårsagede en splittelse mellem King og Mustaine, som udviklede sig til en vedvarende fejde mellem de to bands.
Efter Kings tilbagevenden begyndte bandet 1984 Combat Tour sammen med Venom og Exodus. 
I november 1984 udgav Slayer ep'en Live Undead. Ep'en er betegnet som "live", men den blev indspillet i et studie i New York, hvor fans blev delt op i to grupper for at imitere larm fra et publikum.
Tidligt i 1985 udgav Slayer sin første koncertvideo kaldet Combat Tour: The Ultimate Revenge. Videoen var optaget i Studio 54 i New York på bandets turné med Venom og Exodus.
I mellemtiden havde Show No Mercy solgt over 40.000 eksemplarer verden over, og bandet gik nu i studiet igen for at indspille sit andet album. Metal Blade finansierede studiets udgifter og lod bandet hyre produceren Ron Fair.I september 1985 udkom Slayers andet album, Hell Awaits, som udvidede den mørke stil fra Haunting the Chapel med helvede og Satan som grundlæggende temaer. Albummet var bandets meste progressive album med længere og mere komplekse sangstrukturer. Det første nummer på Hell Awaits er en baglæns optagelse af en dæmonisk stemme, der konstant gentager ordene "Join us" ("Kom med os"), og ender med "Welcome back" ("velkommen tilbage"), før første sang begynder. Albummet blev et hit med det samme, og fans valgte Slayer som bedste band, bedste liveband, Hell Awaits som bedste album og Dave Lombardo som bedste trommeslager i det britiske magasin Metal Forces via en meningsmåling.
Efter den internationale succes med Hell Awaits skrev Slayer kontrakt med Rick Rubins Def Jam Records, der dengang hovedsagligt var et hiphop-baseret pladeselskab. Med en garvet producer og et stort pladeselskab i ryggen gennemgik bandet en forandring, der resulterede i kortere, hurtigere sange med en skarpere produktion. Slayer gik fra de komplekse arrangementer og lange sange på Hell Awaits til en mere hardcoreagtig sangstruktur.Def Jams distributør, Columbia Records, nægtede at udgive Reign in Blood pga. dets kontroversielle omslag og tekstmæssige temaer – "Angel of Death" beskrev f.eks. de nazistiske koncentrationslejre og menneskeeksperimenter udført af Josef Mengele. Albummet blev i stedet distribueret af Geffen Records 7. oktober 1986; på grund af det kontroversielle indhold fremgik udgivelsen ikke af selskabets skema over udgivelser. 
Albummet blev ikke spillet i radioen, men blev alligevel Slayers første plade, der kom ind på Billboard 200 som nummer 94 og blev bandets første album, som fik en guldplade i USA. Kerrang! beskrev albummet som "et thrash mesterværk" og "det tungeste album nogensinde". 
I oktober 1986 indledte Slayer Reign in Pain-turnéen, først med Overkill i USA og senere med Malice i Europa. Bandet blev da indkaldt som opvarmning for W.A.S.P.'s amerikanske turné, men kun én måned inde i turnéen valgte trommeslager Dave Lombardo at forlade bandet. Lombardo sagde senere om bruddet:
For at fortsætte turnéen måtte de hyre Tony Scaglione fra Whiplash. Lombardos kone fik ham dog senere lokket tilbage i bandet. Da turnéen fortsatte i 1987, overbeviste Rick Rubin Dave Lombardo om at komme tilbage til bandet, efter at Rubin havde insisteret på, at Slayer skulle lave en coverversion af Iron Butterflys nummer "In-A-Gadda-Da-Vida" til filmen Less Than Zero. Selvom bandet ikke var tilfredse med det færdige produkt, var sangen det første Slayer-nummer, der fik spilletid i radioen.
Slayer vendte tilbage til studiet for at indspille deres fjerde studiealbum. I modsætning til det høje tempo på Reign In Blood besluttede bandet, at de skulle sænke tempoet på deres nye materiale, hvilket også omfattede melodisk frem for skrigende vokal. Det resulterede i South of Heaven fra 1988. Albummet modtog meget kritik af garvede fans, selvom det var deres kommercielt mest succesrige på det tidspunkt. South of Heaven debuterede som nummer 57 på Billboard Top 200, og det var gruppens andet album der solgte til guld i USA. 
Pressens anmeldelser var blandet med f.eks. All Music Guide, der sagde albummet var "skræmmende og kraftfuldt," mens Rolling Stone kaldte albummet for "ægte stødende satanisk ævl". South of Heaven indeholdt også en coverversion af Judas Priests "Dissident Aggressor", der dermed blev bandets første covernummer, som blev udgivet på et album. 
I 1988 påbegyndte de World Sacrifice Tour med Nuclear Assault, og i sommeren 1988 var de "æresgæster" på Judas Priests Ram it Down-turné. Efter næsten seks år på turné tog bandet en pause i 1988.
Slayer vendte tilbage i studiet sammen med produceren Andy Wallace for at indspille deres femte studiealbum. Efter South of Heaven gik Slayer tilbage til den hamrende hastighed fra Reign in Blood, mens de holdt fast i deres nye melodiske følelse. Seasons in the Abyss kom på gaden i oktober 1990, og var det første album, der blev udgivet af Rick Rubins nye pladeselskab Def American. Pladen debuterede som nummer 44 på USA's hitliste Billboard, og var bandets tredje i træk, der solgte til guld i USA. Albummets titelnummer "Seasons in the Abyss" lå til grund for bandets første musikvideo. Den blev optaget foran Giza Pyramiderne i Egypten.
Slayer vendte også tilbage som liveband i september 1990 for at være hovednavn på Clash of the Titans-turnéen sammen med Megadeth, Suicidal Tendencies og Testament. Med amerikansk thrashs popularitet på sit absolutte højdepunkt blev turnéen udvidet til USA i 1991 med Megadeth, Anthrax og Alice In Chains. Bandet indspillede et dobbelt livealbum, der kom til at hedde Decade of Aggression, som kom ind som på nummer 55 på Billboard Top 200 i 1991.I maj 1992 blev Dave Lombardo smidt ud af bandet på grund af en konflikt med gruppens andre medlemmer, og fordi han ville tage sin kone med på turné. Lombardo dannede sit eget band Grip Inc. sammen med Voodoocults guitarist Waldemar Sorychta. Slayer hyrede den tidligere Forbidden-trommeslager Paul Bostaph til at udfylde Lombardos plads. 
Slayer optrådte første gang med Paul Bostaph i 1992 på Monsters of Rock festivalen i Castle Donington. Samtidig indspillede de en potpourri af tre Exploited-sange "War", "UK'82" og "Disorder" sammen med rapperen Ice-T til soundtracket på Judgements Night i 1993.
I 1994 udgav Slayer Divine Intervention, som var deres første album med den nye trommeslager Paul Bostaph. Albummet indeholdt sange om Reinhard Heydrich, en af planlæggerne af holocaust, og om Jeff Dahmer i sangen "213", som var nummeret på hans lejlighed, hvor han myrdede, voldtog og torturede 17 ofre. Derudover handlede flere sange også om mord samt om kirkens og regeringens uhyrligheder. Arayas interesse for seriemordere lå til grund for mange af teksterne.Slayer gjorde klar til en verdensturné med opvarmning fra Biohazard og Machine Head. Live Intrusion, en video med koncertoptagelser med bl.a. et cover af Venoms "Witching Hour" sammen med Machine Head blev udgivet. Forholdet mellem King og Machine Heads frontmand Rob Flynn er siden blevet forværret, efter King har stemplet Machine Head som "sell outs," og kaldt dem ansvarlige for rap metal.
I 1996 udgav Slayer Undisputed Attitude, et album med punk-coverversioner. Bandet genindspillede sange af Minor Threat, T.S.O.L., D.R.I., D.I., Dr. Know, Verbal Abuse og Iggy And the Stooges, med bandets egne "Can't Stand You", "Gemini" og "Ddamm", der var skrevet af Hanneman i 1984-85, mens han arbejdede på sit sideprojekt. Bostaph valgte kort efter udgivelsen at forlade bandet på grund af sit arbejde med et andet projekt ved navn The Truth About Seafood. Han blev afløst af Jon Dette fra Testament, der dog blev fyret et år efter på grund af et udfald med de andre bandmedlemmer, og Bostaph kom tilbage kort efter.I 1996 blev bandet slæbt i retten af forældrene til Elyse Pahler, der beskyldte Slayer for gennem deres tekster at have opfordret deres datters drabsmænd til mord. Elyse var blevet bedøvet, kvalt med et bælte, stukket med en kniv, trampet på og voldtaget som en offergave til Djævelen af tre fans af bandet. Sagen blev indledt i retten den 19. maj 2000, hvor det blev fremført, at Slayers udgivelser er skadelige og opmuntrer teenagere til vold igennem tekster, der forherliger vold, og at "ingen af voldshandlingerne, der blev begået imod Elyse Marie Pahler, ville være sket uden indblanding fra dødsmetal-bandet Slayers måde at markedsføre sig på. Sagen blev afvist af den californiske overordnede ret i San Luis Obispo Amt i 2001 af flere grunde, deriblandt "ytringsfriheden, mangel på skyldighed og forudseenhed", .
Endnu en retssag blev sat i gang med krav om en udbedrende undskylding for alt besværet Slayer, deres pladeselskab, og anden industri og pladeselskaber som retssagen havde skabt. Også denne sag blev afvist, idet dommer E. Jeffrey Burke udtalte: "Jeg mener ikke, at Slayers musik er sjofel, uanstændig eller skadelig for mindreårige."
Diabolus in Musica (latin for "Djævelen i musik") blev udgivet i 1998, og debuterede øjeblikkeligt som nummer 31 på Billboard 200, samt solgte over 46.000 eksemplarer. Albummet var bandets første med drop D, bl.a. det første nummer, "Bitter Peace", gjorde brug af det musikalske område, som refererer til middelalderen og djævelen.Slayer gik sammen med digital hardcore-gruppen Atari Teenage Riot for at indspille soundtracket til filmen Spawn. Slayer viste også deres anerkendelse over for Black Sabbath ved at indspille et covernummer af "Hand of Doom" til det andet af to hyldestalbums med titlen Nativity in Black II.
En verdensturné fulgte op for at støtte det nye album. Slayer optrådte bl.a. i Storbritannien ved Ozzfest.
Efter forsinkelser angående remiksing og omslagdesign, deriblandt et ekstra omslag til at dække det originale omslagdesign, blev God Hates Us All udgivet 11. september 2001. Bandet blev for første gang nomineret til en Grammy for åbningsnummeret "Disciple". Den 8. januar 2002 blev vinderen afsløret, hvilket blev Tool med sangen "Schism". 
Reklamematerialet om albummets titel og udgivelsesdato blev uheldigvis kædet sammen med terrorangrebene samme dag.
2001-turnéen Tattoo The Planet, hvor Static X, Pantera, Biohazard og Vision of Disorder skulle have optrådt, blev berørt af det begrænsede antal flyvninger i dagene efter terrorangrebet, og flere koncerter blev flyttet eller aflyst. Et flertal af bandene valgte at trække sig fra turnéen og efterlod Slayer og Static X tilbage på den europæiske del af turnéen. Pantera, Biohazard og Vision of Disorder blev erstattet af Cradle of Filth og andre lokale bands deriblandt Amorphis, In Flames, Moonspell, Children of Bodom og Necrodeath. Trommerslageren Bostaph forlod kort tid efter bandet på grund af en kronisk albueskade, som gjorde ham ude i stand til at spille.. Bostaph blev afløst af den oprindelige trommeslager Dave Lombardo.
Slayer turnerede med at spille Reign In Blood i fuld længde gennem hele efteråret 2003 under mottoet "Still Reigning". Under det sidste nummer, "Raining Blood", kulminerede det hele med, at bandet blev gennemblødt af falsk blod. Live-optagelser af dette blev optaget ved Augusta Civic Center den 11. juli 2004 og udgivet i 2004 på dvd'en Still Reigning. Bandet udgav også War at the Warfield og et bokssæt, Sound of the Apocalypse, der indeholdt sjældenheder, live-cd, dvd og diverse Slayer-grej.
Fra 2002 til 2004 optrådte bandet over 250 gange, og var hovednavnet på flere store festivaler: H82k2, Summer Tour, Ozzfest 2004, Download Festival og en Europa-turné sammen med Slipknot. Under forberedelserne til Download Festival blev Metallicas trommeslager Lars Ulrich indlagt på hospitalet med en mystisk sygdom, og var ude af stand til at spille. Metallicas forsanger James Hetfield søgte efter frivillige, som med øjeblikkeligt varsel kunne afløse Lars Ulrich; Lombardo og Slipknot-trommeslager Joey Jordison meldte sig, og Lombardo optrådte med sangene "Battery" og "The Four Horsemen".
Albummet Christ Illusion skulle udgives 6. juni 2006, men blev droppet, fordi bandet ikke ville tilslutte sig gruppen af "fucking idiotiske taber-bands," der udgav albummer på den "sataniske" dato 06/06/06. Det var det første album siden 1990'ernes Seasons in the Abyss, som blev indspillet med bandets oprindelige trommeslager Lombardo. I stedet udgav Slayer 6. juni Eternal Pyre, en ep som udkom i begrænset antal med sangen "Cult", en liveoptræden med "War Ensemble" i Tyskland, videooptagelser af bandets indspilning af "Cult" og en fem-minutters video af en Slayer-fan, som indskærer bandets navn i sin underarm. Der blev udgivet 5.000 eksemplarer, som udelukkende blev solgt gennem butikskæden Hot Topic. Allerede i løbet af få timer var albummet udsolgt.Christ Illusion blev udgivet 8. august 2006, hvor den debuterede som nummer 5 på Billboard 200, og solgte over 62.000 eksemplarer den første uge efter sin udgivelse. Albummet blev det af Slayers album, som er nået højst op på Billboard, og slog dermed deres tidligere album Divine Intervention, som blev nummer 8. På trods af den høje placering faldt udgivelsen til nummer 44 i den følgende uge. Tre uger efter albummets udgivelse blev Slayer indsat i Kerrang! Hall of Fame for deres indflydelse på heavy metal scenen.
En verdensomspændende turné, The Unholy Alliance, blev påbegyndt for at gøre reklame for det nye album. Turnéen skulle oprindeligt begynde 6. juni, men blev udsat til 10. juni, da Tom Araya gennemgik en galdeblæreoperation. In Flames, Mastodon, Children of Bodom, Lamb of God og Thine Eyes Bleed støttede Slayer. De fleste af grupperne (deriblandt Bloodsimple) som deltog, gendannede sig for at optræde ved Japans Loud Park Festival 15. oktober 2006.
Videoen til albummets anden single, "Eyes of the Insane", blev udgivet 30. oktober 2006. Nummeret var med på lydsporet til Saw III, og vandt en Grammy i kategorien "Best Metal Performance". En uge senere besøgte bandet 52nd Services Squadron på Spangdahlem U.S. Air Force Base i Tyskland. Dette var bandets første besøg nogensinde på en militærbase. Bandet havde deres første netværks tv-optræden i Jimmy Kimmel Live!-showet den 19. januar, hvor de spillede sangen "Eyes of the Insane," samt fire andre sange for fansene efter showet, (selvom optagelser af "Jihad" blev fraklippet på grund af kontroversielle temaer). Slayer turnerede i Australien og New Zealand i april med Mastodon og deltog i Download Festival, Rock am Ring, og sommerturnéen med Marilyn Manson og Bleeding Through.Gruppen udgav en speciel version af Christ Illusion, som indeholdt et nyt albumomslag og bonussporet "Final Six," der modtog en Grammy Award i kategorien "Best Metal Performance" ("Bedste metal optræden"). Dette er bandets andet album til at modtage en pris i denne kategori. 
I interviews med Thrash Hits and Worcester magasinet udtrykte Araya sin usikkerhed om bandets fremtid, og han kunne ikke se sig selv fortsætte karrieren i en senere alder. Når bandet havde færdiggjort World Painted Blood, som var den sidste plade i deres kontrakt, ville de sætte sig ned, og diskutere fremtiden. Modsat udtrykte King optimisme om at bandet mindst ville producere to albums mere inden de begyndte at overveje opløsning: "Vi snakkede om at gå i studiet næste februar [2009] og få den næste plade ud så hvis vi gør tingene på en ordentlig måde kan jeg ikke se der er nogen årsag til vi ikke kan have mere end et album ude... Jeg tror tiden vil kommer hvor en bare vil sige: Jeg vil ikke det her mere. Men jeg havde det fedt."Sammen med Trivium, Mastodon, og Amon Amarth tog Slayer på deres 'The Unholy Alliance: Chapter III' gennem oktober og november i 2008. Den 27. januar blev det bekræftet, at Slayer ville stå som overskrifter på den anden Mayhem Festival i sommeren 2009. Sammen med Megadethkom de også til at stå som overskrifter på Canadian Carnage-turnéen, som var første gang disse to grupper havde optrådt sammen i over 15 år, hvor de dengang havde fire shows i Canada i juni med opvarmerne Machine Head og Suicide Silence.Bandets tiende studiealbum World Painted Blood blev udgivet den 3. november i Nordamerika og 2. november i resten af verden gennem American Recordings.
Efter udgivelsen af deres nye album bekræftede Slayer, de ville tage på en Nordamerika og Europa turné sammen med grupperne Megadeth og Testament. American Carnage-turnéen vil begynde i Quebec City, QC Canada den 23. juli.Tidligt i 2010 annoncerede Slayer, de ville deltage i Wacken Open Air-festivalen samme år.Jeff Hanneman dør den 2 Maj, 2013, efter længere tids sygdom, dødsårsagen er alkoholrelateret leversvigt, efter mange år med massivt alkohol misbrug. Gary Holt fra Exodus som i mange år havde et tæt venskab med både King og Hanneman, bliver medlem af Slayer, og medvirker på LPen Repentless fra 2015.
Slayer krediteres ofte som en af "the Big four" ("De fire store") thrash metal bands sammen med Metallica, Anthrax og Megadeth, som alle blev voldsomt kendte i de tidlige 1980'ere. Disse fire bands har haft en stor indflydelse på thrash og dødsmetal.
Mange bands indenfor disse genrer har indspillet hyldestalbum til Slayer, deriblandt Slatanic Slaughter 1 & 2 og Gateway to Hell. Slayer har også påvirket mange moderne hardcore punkbands. Flere af dem indspillede en hyldest med titlen "Covered in Blood", som indeholder coverversioner af alle sangene fra Reign in Blood. 
MTV har skrevet at "Deres nedstemte rytmer, infektiøse guitarlicks, grafisk voldelige sangtekster og ubehagelige artwork har sat standarten for mange nye thrashbands." og "Slayers musik var direkte ansvarlig for dødsmetallens fremkommen". De har også placeret Slayer som det sjette største metalband nogensinde," ligesom Slayer også er nummer 50 på VH1's 100 Greatest Artists of Hard Rock.
Hanneman og King kom på en delt 10. plads i Guitar World's "100 største metalguitarister nogensinde" i 2004, og blev stemt ind som "Bedste Guitarist/Guitarhold" i Revolver's læserafstemning. Lombardo blev også stemt ind som "Bedste trommeslager", og bandet lå blandt de fem bedste i kategorierne "Bedste band nogensinde", "Bedste liveband", "Årets album" (for Christ Illusion) og "Årets band".Bandets album Reign In Blood fra 1986 har været en inspirationskilde for extreme og thrash metal bands siden dets udgivelse. Albummet blev hyldet som "det tungeste album nogensinde" af Kerrang! Magazine, en "genre-definition" af Stylus Magazine, og en "stenkold klassiker ved sin udgivelse" af All Music Guide. I 2006 blev det udråbt til de sidste 20 års bedste metalalbum af Metal Hammer.Trommeslager Lombardo har påvirket mange moderne metaltrommeslagere, deriblandt Ray Herrera fra Fear Factory, Pete Sandoval fra Morbid Angel, Bård Faust (eks-Emperor og nu i Blood Tsunami) tidligere Cradle of Filth-trommeslager Adrian Erlandsson, og Krisiun-trommeslager Max Kolesne. Patrick Grün fra Caliban's inspiration til at begynde at spille trommer kom fra Lombardo, mens Jason Bittner fra Shadows Fall var inspireret af Lombardos dobbeltbas, og begyndte derfor også selv at bruge den i sin egen musikkarriere.
Slayers tidlige albums blev rost for deres "halsbrækkende fart og instrumentale dygtighed". Ved at kombinere strukturen fra Hardcore Punk tempi med Speed metal udgav bandet hurtigt og aggressivt materiale. Sangen Necrophobic er bandets hurtigste med 250 beats i minuttet. Albummet Diabolus in Musica var bandets første med Drop D, og God Hates Us All var den første med Drop B ved at benytte syvstrengede guitarer. All Music Guide sagde om albummet at "de forlader deres ekstravagance og tilgænglighed fra deres sene 80'er-tidlige 90'er albums og vender tilbage til den perfekte rå stil".
Hannemans og Kings dobbelte guitarsoli er blevet kaldt "voldsomt kaotiske" og "forvredt genialitet". De to rangerer som nummer 10 på Guitar Worlds liste over de 100 bedste metal-guitarister nogensinde. Trommeslageren Lombardo bruger to stortrommer i stedet for en dobbelt stortrommepedal som bruges på en enkelt stortromme. To trommer bruges som feedback for at modtage ved at bruge to pedaler på en stortromme. Lombardos fart og aggression har fået Drummerworld til at kalde ham "Godfather of double bass".
Hanneman, King og Araya bidrager til bandets tekster. Arayas første bidrag til det tekstmæssige indhold var South of Heaven fra 1988. Hanneman har sagt at det, at finde på tekster og musik er "free for all"; "Det er altsammen bare hvem der finder på hvad. Nogle gange er jeg godt kørende og jeg har godt materiale, det samme med Kerry -- det er hvem der har godt materiale. Enhver kan skrive hvad som helst; hvis det er godt bruger vi det, hvis det ikke er lader vi være."Når de skriver nyt materiale, skriver bandet musikken før teksten. King eller Hanneman, som bruger en 24-spor og trommemaskine vil vise bandmedlemmerne riffet for at se hvad de synes; enten King eller Hanneman og Lombardo vil nævne hvis der bør foretages nogle ændringer. Bandet vil spille riffet for at finde den grundlæggende sangstruktur, og finde ud af hvor der kan placeres tekst og soli.
Pr. 2007 har Araya og King haft en fortsat fejde med Dave Mustaine fra Megadeth. Det begyndte da Mustaine prøvede at overbevise King om at blive i Megadeth i stedet for de "latterlige pigge" og "eyeliner" med "posørerne" i 1984. Mustaine har efterfølgende sagt til Araya at han kunne lide det når han "suttede hans pik" i 1991 på Clash of the Titans-turnéen. Araya har efterfølgende kaldt ham en homo på scenen. Siden deres skænderier på turnéen har King langet ud efter Mustaine i flere interviews, hvor han har kaldt ham for en "pikslikker", sagt at "alle hader ham" og at han er en "diktator".Relationerne mellem Slayer og Machine Head er blevet forværret, da King stemplede dem som "sell -outs" efter deres udgivelse Supercharger fra 2001. King har fortsat med at kritisere bandet med at kalde dem for "ophavsmændene bag rap metal," "de narrede mig med at tro at de var metal" og "de har ingen integritet tilbage". Machine Heads' frontmand Rob Flynn syntes ikke at Kings udtalelser var provokerende og sagde at den slags kommentarer var kommet ud af ingenting. Flynn, der engang havde forgudet King, svarede "Åh mr. Sum 41 video har du så meget skide integritet nu!, hvad?!" efter King havde været med i Sum 41's musikvideo What We're All About og at "King æder så mange Cheeseburgere, at det begynder at blokere for ilttilførelsen til hjernen".

Sleppið Grindini 2015 var en kampagne, som Sea Shepherd Conservation Society førte på Færøerne i perioden fra 15. juni 2015 til starten af oktober 2015. Formålet med aktionen var at standse grindefangst på Færøerne dels ved at dokumentere fangsten ved at tage billeder og video, hvilket senere kunne bruges til dokumentarfilm, der formodentlig kunne skade færøsk og dansk turisme. Dette ville lægge større pres på danske og færøske myndigheder. I 2014 førte organisationen en lignende kampagne på Færøerne, den kaldtes GrindStop 2014 og varede fra ca. 15. juni 2014 til 1. oktober 2014. Aktionen i 2014 resulterede bl.a. i at Færøernes Lagting vedtog stramninger af Grindeloven, som gav politiet hjemmel til at give meget større bøder, op til 25.000 kroner pr. person og at tilbageholde folk som forstyrrede grindefangst i op til 24 timer. I 2014 gav brud på grindeloven bøder på 1000 kroner pr. person. Under aktionen i 2015 var der et meget mindre antal aktivister end året før, og de fleste af dem var til søs, mens nogle få var på land. Der skete flere konfrontationer mellem Færøernes Politi og Sea Shepherd, under grindefangst, mens aktivister fra Sea Shepherd forsøgte at standse de færøske grindebåde i at drive grindehvalerne ind mod stranden i Bøur, i Tórshavn og i Sandavágur. I et tilfælde kom politiet for sent, og derfor blev der også foretaget civile arrestationer i grinden i Sandavágur, hvilket politichefen senere påskønnede i Dagur og Vika (den færøske TV-avis).
Den 7. august 2015 blev der afsagt dom i sagen mod fem Sea Shepherd aktivister fra grinden i Bøur og Tórshavn. Dommeren fandt alle fem skyldige i brud på Grindloven og dømte bøder fra 5.000 til 35.000 danske kroner. De dømte ankede dommen til Østre Landsret, og anklagemyndigheden kontraankede, da der var tale om en principiel dom. Sagen kom for Østre Landsret i Tórshavn den 9. og 10. marts 2016. Ved en anden straffesag i Østre Landsret, der skulle være i januar 2016, mødte ingen fra Sea Shepherd op i retten, og sagen blev derfor udsat. Dommen angående straffesagen i Østre Landsret om hændelserne i Bøur og Tórshavn blev afsagt den 17. marts 2016. Landsretten stadfæstede bøden på 75.000 til organisationen Sea Shepherd, tre aktivister fik nedsat deres bøder fra henholdsvis 30.000 og 35.000 til 25.000, og en fjerde aktivist fra samme hændelse fik dommen stadfæstet, hvor bøden var på 25.000 kroner. Landsretten forhøjede en anden bøde fra 5.000 til 12.500 kroner. Sea Shepherd nægtede at betale bøderne.Den 23. september 2016 blev der afsagt dom i straffesagen mod Stichting Sea Shepherd Global i Færøernes Ret. Retten fandt organisationen skyldig i brud på grindeloven og straffeloven under den lovlige grindefangst i Sandavágur den 12. august 2015. Stichting Sea Shepherd Global, som udeblev fra retten, blev dømt til at betale tyve dagbøder på 10.000 kroner hver, og derudover blev RHIB båden Echo og to motorer som var vurderet til 234.000 kroner, beslaglagt. Stichting Sea Shepherd Global blev også dømt til at betale for sagsomkostningerne.
Aktionens navn er på færøsk og betyder "Slip grindehvalerne fri" eller "Lad grindehvalerne være". Færinger omtaler en flok grindehvaler i entalsformen "Grind", i bundet form bliver det til "Grindin", i dativsformen i bestemt form bliver det til "grindini".
Sea Shepherd Conservation Society er en international non-profit radikal dyreværnsorganisation, der vil beskytte havpattedyr og fisk. Organisationen får støttepenge, der finansierer deres rejser til lande, der jagter hvaler og sæler. Sea Shepherd har f.eks. ført kampagner/konfrontationer mod Sovjet Unionen 1981–82 i Beringshavet, og imod Norge i 1992, da de saboterede det norske hvalskib Nybraena. Ved den lejlighed blev Paul Watson og Lisa Distefano idømt fire måneders fængselsstraf in absentia. Skibene blev hevet op igen, skaderne blev repareret, og skibene kom i funktion igen. I 2015 truede de igen med at genere norske hvalfangere.I november 1986 påtog Sea Shepherd Conservation Society sig skylden for aktioner mod en islandsk hvalstation i Hvalfjörður, Island. Computere blev ødelagt med forhammer, og journaler blev hældt over med syre.  To af nationens fire hvalfangerskibe, Hvalur 6 og Hvalur 7 blev sænket ved at åbne søventilerne, mens skibene lå fortøjet i Reykjavík havn. Watson blev udvist fra Island, efter at han havde meldt sig selv til politiet for hændelsen. Kristjan Loftsson fra Islands største hvalfangerselskab fortalte til The New Yorker, at Watson var persona non grata i landet.Sea Shepherd har siden 2003 ført kampagner mod Japans hvalfangst af bardehval og finhval i det Sydlige Ishav ved Antarktis. Sea Shepherd fører også kampagner imod fangst af kortfinnet grindhval i området ved byen Taiji i Japan. Der er to hovedtyper af grindehvaler, den kortfinnede lever hovedsagelig i havene på den sydlige halvkugle, og de langfinnede lever hovedsagelig i det nordlige Atlanterhavet. Japanere driver fangst af de kortfinnede, mens færinger fangst på den langfinnede grindehval.Sea Shepherd førte kampagner mod sælfangst i Canada fra 1979 indtil 2008, da deres skib, Farley Mowat blev beslaglagt af canadiske myndigheder. Det skete efter, at Farley Mowat i følge canadiske myndigheder kom for tæt på en sælfangerbåd, og da kystvagten ville beskytte den canadiske båd, blev den ramt af Farley Mowat.Siden 1986 har Sea Shepherd ført kampagner mod grindefangst på Færøerne. De har ført kampagner i havet omkring Færøerne i 1983, 1985, 1986, 2000, 2010, 2011 og derefter har de også været fysisk tilstede på øerne med flere hundrede aktivister, hvilket var tilfældet i 2014 og igen i 2015, dog var de ikke lige så mange på land i 2015 som i 2014. 
Sea Shepherd anklager Danmark for at hjælpe færinger med grindefangsten. Sea Shepherds grundlægger, Paul Watson, påstår, at færinger fanger grindehvaler og dræber dem, fordi de elsker at dræbe. En britisk undersøgelse fra 2007 viste dog, at færinger er de mest lovlydige i verden, og at intet andet land i verden har så få fængslede som Færøerne, og at Færøerne har meget få mord. Sea Shepherd Danmark siger, at færingers grindefangst er brutal, og at årsagen ikke er at skaffe mad, men ren underholdning.Færinger siger, at de fanger grindehvaler for at skaffe mad til deres familier, hvilket har været en del af den færøske madkultur i flere århundreder og går helt tilbage til Vikingetiden. Færøske myndigheder har ført statistik, som stadig er bevaret helt tilbage til 1584. De nævner endvidere, at jagten er bæredygtig, at grindehvalen ikke er truet, og at det drejer sig om solidaritet og fællesskab og at uddele gratis mad til lokalsamfundet.
Færøske myndigheder kan ikke nægte personer adgang til Færøerne, da udlændingesager er dansk anliggende. Færøernes daværende erhvervsminister Johan Dahl, anmodede Folketinget om at forbyde grupper af aktivister, der inden de kom til Færøerne havde bebudet, at de kom for at bryde færøsk lovgivning. Den danske regering ønskede ikke at efterkomme de færøske ønsker.Færøernes politi er danske anliggender og hører under Justitsministeriet. Færøernes politi har både i 2014 og igen i 2015 bedt Søværnet om assistance i aktioner på havet ved Færøerne, eftersom jagt og slagtning af grindehvaler til mad er lovligt på Færøerne, og politiets opgave er at gældende love opretholdes. Det er normalt, at Søværnet har et skib i nærheden af Færøerne for bl.a. at assistere politiet med opgaver, som kræver brug af skibe. Sea Shepherd har kritiseret Danmark for at assistere færinger i at slagte grindehvaler. Ifølge organisationen er det forbudt indenfor EU at dræbe hvaler. Færøerne er ikke en del af EU og EU love gælder ikke for Færøerne, men Sea Shepherd mener, at eftersom det danske riges politi og Søværn assister færinger i grindefangst, ved at holde organisationens folk og skibe væk, så er Danmark skyldig i at bryde EU lovgivning. 
Sea Shepherd har, efter at to slagtninger af grindehvaler i henholdsvis Bøur og Tórshavn fandt sted samme dag den 23. juli 2015, lagt video fra slagtningen i Bøur ud på internettet og opfordret deres tilhængere og alle, som er imod grindefangst, til at sende protestmails til alle 179 folketingsmedlemmer, for at få dem til at standse færinger i at jagte og slagte grindehvaler, som ifølge færøsk lovgivning er tilladt og som færinger har praktiseret i flere hundrede år. Folketingsmedlemmer modtog vrede emails og nogle modtog endda dødstrusler. I slutningen af juli 2015 havde folketingsmedlemmer modtaget en halv million mere emails, end de normalt gjorde, indenfor nogle få dage.
Sea Shepherds aktioner i 2014 og 2015 på Færøerne har tilskyndet Færøernes Landsstyre vil at overtage udlændingesager, der efter planen skal overtages i 2016.
Sea Shepherds kampagne på Færøerne i 2015 skulle efter planen starte dagen før Dronning Margrethe og Prins Henriks officielle besøg på Færøerne, som skulle starte den 15. juni 2015 og slutte fire dage senere. Dronningens besøg blev imidlertid aflyst pga. Folketingsvalget, som blev samtidig med det planlagde besøg.Følgende Sea Shepherd-skibe skulle ifølge Sea Shepherd deltage i 2015-operationen:
MV Bob Barker, kaptajn: Adam Meyerson, besætning: 20-40 personer,medfører mindst 2 RHIB
MV Sam Simon, kaptajn: Lockhart MacLean, besætning: 43 personer, medfører mindst 2 RHIB
MV Brigitte Bardot, kaptajn: Wyanda Lublink, besætning: 6-12 personer, medfører 1 vandscooterDen 14. juni satte Sea Shepherds trimaran Brigitte Bardot kurs mod Færøerne fra Bremen i Tyskland, og tre dage senere ankom den til Sund nord for Tórshavn. Tórshavns borgmester meddelte i maj 2015, at Sea Shepherd ikke fik lov til at komme ind i havnen i hovedstaden. Ifølge organisationen skulle de to skibe Bob Barker og Sam Simon sejle omkring øerne under aktionen, som var planlagt til at vare fra den 15. juni 2015 til oktober 2015.
Den 25. juni 2015 inviterede Sea Shepherd til pressemøde i Tórshavn i forbindelse med aktionen Sleppið Grindini 2015, som var startet. Ingen fra færøsk presse mødte op, bortset fra en enkelt person fra Kringvarp Føroya, som ingen spørgsmål havde til Sea Shepherd.
Den første grindefangst på Færøerne efter Sea Shepherds ankomst, fandt sted i Hvannasund, som er en lille bygd på øen Viðoy, nord for Klaksvík, den 29. juni 2015. Nogle få af Sea Shepherds folk var på stedet, men de adlød politiet og blandede sig ikke i grindefangsten. 22 grindehvaler blev slagtet, og i følge politiet gik det hurtigt og uden komplikationer. Sea Shepherds trimaran Brigitte Bardot var 25 sømil syd for Hvannasund og nåede ikke at sejle til stedet, før slagtningen var overstået.
Den 23. juli 2015 skete der to grindefangster på Færøerne, hvor sammenlagt 253 grindehvaler blev slagtet og efterfølgende delt ud til de personer, der deltog i jagten fra både og inde på stranden. Det første grindedrab skete i Bøur på øen Vágar, hvor 110 grindehvaler blev slagtet, det andet skete i hovedstaden, Tórshavn, på stranden Sandagerð, kort før midnat. Fire personer fra Sea Shepherd blev arresteret i Bøur, to inde på stranden og to fra en af Sea Shepherd's både fra Brigitte Bardot. Ved grindefangsten i Tórshavn senere samme dag blev en mand fra Sea Shepherd arresteret. Politiet fik besked om grinden i Tórshavn klokken 21.52. Grindeflokken blev drevet med fiskebåde til Tórshavn, men de ventede ca. 15 minutter udfor havnen på at der skulle være tilstrækkeligt med grindemænd på stranden, for det er ikke længere tilladt at slagte grindehvaler fra bådene, det må kun gøres inde fra land, efter at grindehvalerne er strandet. Ca. 130 grindehvaler blev slagtet i Sandagerð i Tórshavn, og ifølge Færøernes Politi, var slagtningen overstået kl. 23.40. En 23-årig mand fra Sea Shepherd blev arresteret på stranden, da han forsøgte at blande sig og nægtede at adlyde ordrer fra politiet.
Det var ikke alle Sea Shepherd personer, som forsøgte at redde grindehvalerne ved aktivt at forsøge at forhindre slagtningen. To af dem, som var på land, gik ned på stranden, som politiet havde spærret af, og blev arresteret, da de nægtede at adlyde politiets ordrer om at holde sig væk. Andre Sea Shepherd aktivister stod i nærheden af grindeaflivningen i Bøur og optog det hele på video og tog billeder, både selve jagten, politiets arrestation af Sea Shepherd's leder på land Rosie Kunneke fra Sydafrika, og selve slagtningen af grindehvalerne. Billeder og video blev samme dag lagt på internettet og delt på de sociale medier. Havet, som var farvet rødt af hvalernes blod, skabte stor medieomtale i flere lande, både nordiske og andre lande; flere af medierne gengav hovedsagelig Sea Shepherds synspunkt på grindefangst.Der har dog også været reaktioner fra ikke-færinger, som viser forståelse for, at færinger slagter grindehvaler for at skaffe mad, og mener at det ikke er så meget anderledes end al mulig anden slags slagtning af dyr til mad. F.eks. skrev den skotske videnskabsmand, David Lusseau, som forsker i hvaler og delfiner, en artikel i Arctic Journal, hvor han påpegede, at færinger har slagtet grindehvaler i næsten 1000 år, at de udfører aflivningen så hurtigt som muligt, at grindehvaler ikke er truede, da der findes omkring 750.000, og at flere hundrede hvaler hvert år dør en langsom druknedød i fiskenet. Han sammenligner selve jagten på grindehvaler med den britiske jagt på ræve med hunde, som for nylig er blevet forbudt, og mener at selve drivningen af grindehvalerne ind til hvalslagtestranden kan skabe bekymring om dyrevelfærd, men han har svært ved at se, at det skal være et større problem end industrielt producerede dyr på land, også i lande, hvor de fleste dyreaktivister kommer fra, og mener at det er hyklerisk at spise industrielt produceret kylling, som aldrig har set dagslys, for derefter at protestere mod grindefangst på Færøerne.Sea Shepherds aktion i 2014 fik for mange den modsatte effekt på Færøerne, hvor færinger som før havde syntes, at det nu var på tide at standse grindefangst, skiftede mening og mente nu, at det var færingers ret at aflive grindehvaler til gratis mad til lokalsamfundet i stedet for hovedsagelig at købe importeret industrielt produceret kød fra udlandet. Aktionen i 2015, hvor Sea Shepherds grundlægger og talsmand, den af Interpol efterlyste Paul Watson, gentagne gange opfordrede folk til at sende emails til danske folketingsmedlemmer, fik også modsat effekt. F.eks. udtalte folketingsmedlem Anders Samuelsen på Facebook: "Efter dagens massive angreb på min mailbox er jeg nu varm tilhænger af gamle færøske fisketraditioner." En af Paul Watson's opfordringer startede med disse ord: "Here are the e-mail addresses for all 179 members of the Danish Parliament. I have sent off numerous messages to all of them with only two replies, both from Members of the Danish People's Party supporting the slaughter of whales".Den danske politibetjent Michael Christian Gram, som har arbejdet på Færøerne i flere år, og som har overværet ca. 20 grindeaflivninger enten som en del af sit arbejde eller som privatperson i fritiden, udtaler til mx.dk, at slagtningen foregår hurtigt, og at det ikke er hvem som helst der får lov til at aflive hvalerne, der har været kurser i aflivning af grindehvaler, og de som deltog fik et bevis, som er et plastickort med billede, og dette skal fremvises, før vedkommende kan få lov til at få udleveret et særligt knivblad (kaldes mønustingari på færøsk), som bruges til aflivningen.
Sea Shepherds leder på land under aktionen Sleppið Grindini 2015, Rosie Kunneke fra Sydafrika, sammenligner slagtning af grindehvaler på Færøerne med apartheid i Sydafrika.
Skuespilleren Leonardo DiCaprio reagerede på Sea Shepherds kampagne og viste sin støtte til deres nye motto mod færøsk grindefangst, #250standup, ved at dele et billede fra grinden i Bøur. Standup250 referer til de godt 250 grindehvaler, som blev aflivede den 23. juli 2015 i Bøur og Tórshavn.Den 7. august 2015 publicerede Berlingske en artikel af Lars Henrik Aagaard med titlen "Vi konfronteres aldrig med massedøden på danske slagterier". I artiklen beskrev han sine personlige oplevelser på et slagteri i Australien i 1982. Han spiste ikke kød i flere uger efter at han var holdt op på slagteriet, men mente dog at det havde været en sund oplevelse at få kendskab til, hvad der sker med slagtedyr, før de ender i køledisken som indbydende bøffer, koteletter mm. Han nævner antal af slagtede dyr i Danmark i 2014, bl.a. 18 millioner mink, en halv million kreaturer, over 100 millioner kyllinger og 19 millioner svin. Men danskere konfronteres ikke med den blodige slagtning af disse dyr, ligesom mennesker fra andre lande heller ikke kontronteres med, hvordan dyrene slagtes. Han ender artiklen med at nævne de mange blodige film og billeder, der spredes på de sociale medier af grindefangst på Færøerne, og skriver at danskere så at sige aldrig konfronteres med massedøden på danske eller udenlandske slagterier, for det ville, citat: "forstyrre vores billede af de indbydende koteletter og pølser under plastikfolien i supermarkedets kølediske."
Tre dage efter de to grindeaflivninger på Færøerne, blev samtlige folketingsmedlemmer spammet med hundredvis af emails fra Sea Shepherd-tilhængere. Disse havde efter opfordring fra Paul Watson, som etablerede Sea Shepherd, send protestmails til de danske folketingsmedlemmer. Flere MF'ere udtalte på deres Facebook eller Twitter profil om søndagen, at de fik flere mails hvert eneste minut. Enkelte folketingsmedlemmer, som for eksempel Dansk Folkepartis Martin Henriksen, som er næstformand for Folketingets Færøudvalg, modtog dødstrusler i forbindelse med de mange protestmails. Ifølge Socialdemokraternes Astrid Krag modtog hun den 26. juli flere protestmails i minuttet angående grindefangst på Færøerne, de fleste var på engelsk eller fransk. Astrid Krag skrev bl.a. på sin Facebook side, at så vidt hun var bekendt med, så døde langt flere små-hvaler i fiskenet i Danmark om året, end der blev aflivet grindehvaler på Færøerne.
"Det ser voldsomt ud, når en hel bugt er farvet rød af blod fra dræbte grindehvaler, men aflivningen er helt human, og dyreaktivisternes protester er hykleriske", udtalte de Konservatives dyrevelfærdsordfører og ordfører for Færøerne, Rasmus Jarlov (K) til Berlingske Nyhedsbureau, efter at han havde modtaget protestmails fra Sea Shepherd og deres tilhængere.Videnskabelig direktør Bengt Holst fra København Zoo mener, at der er tale om et forkvaklet syn på naturen, når aflivningen af dyr fører til dødstrusler mod mennesker. Han udtalte bl.a. til Berlingske Nyhedsbureau: "Der er en farlig disneyficering, hvor man giver dyr menneskelige tankeevner. Som om at de kan sidde og filosofere over nu, fortid og fremtid ligesom mennesker. Der lægger man noget i dyret, der ikke eksisterer". Han fortsatte med at sige: "...at man helst vil bevare dyrene med de store øjne, den bløde pels og de kønne træk. Men hvad med de slimede, kolde, grimme og væmmelige dyr? De får slet ikke den samme opmærksomhed". Zoo-direktøren blev selv udsat for mange hademails, deriblandt ca. 40 trusler mod livet fra dyrevenner, efter at han havde aflivet giraffen Marius i 2014.Lukas Erichsen, som er direktør og koordinator for Sea Shepherd i Skandinavien, har udtalt til Politiken, at der ikke er tale om spam. Han skrev bl.a. til avisen: "Der er ingen robotter, spamangreb eller andre tekniske løsninger i brug, bare en masse mennesker, der er godt sure over, hvordan Danmark forholder sig til grindefangsten på Færøerne. Det er simpelthen noget så demokratisk som en masse af folk, der tilkendegiver deres mening til de folkevalgte politikere."Politikeren Mette Gjerskov fra Socialdemokraterne, som modtog omkring 3 protestmails mod grindefangst om timen i sin indbakke, skrev blandt andet på Facebook: »Disse kampagner kommer kun, når det gælder dyr. Jeg har aldrig oplevet det, når menneskers liv er i fare. I flygtningedebatten, under krig eller ved sultkatastrofer. Kun når det handler om dyr«.
Aktivister, muligvis hvalaktivister, har i slutningen af juli 2015 hacket flere færøske hjemmesider, deriblandt nogle af Færøernes største nyhedsportaler portal.fo, in.fo og vp.fo. Selve hovedkablet til Færøernes internet, FARICE-kablet, var også truet af hackerne. Ingen har direkte påtaget sig ansvaret for hackingen, men folkene bag nyhedsportalerne samt direktøren for Vodafone Færøerne, som også var under DDoS-angreb, mener at angrebene har forbindelse med Sea Shepherds kampagne mod grindefangst. Angrebene har medført at internethastigheden for Vodafone's kunder var nedsat. I en video på YouTube opfordrer en anonym person andre til at hacke færøske hjemmesider som straf for slagtningen af grindehvaler. Vedkommende siger bl.a. at delfiner ikke har stemmer, og at de vil være delfinernes stemme i stedet. De påstod også, at Danmark har brudt EU love og er medskyldig i slagtningen af hvalerne.
Den 30. juli 2015 var Sea Shepherd Danmarks næstformand, Valentina Crast, gæst hos Martin Krasnik i DR2's udsendelse Deadline. Først blev der vist et videoklip fra grindeslagtningen i Bøur den 23. juli 2015, som organisationen Sea Shepherd optog og lagde på internettet. Derefter talte Krasnik med den færøske journalist Heini í Skorini, som bl.a. sagde, at Sea Shepherds aktivisme på Færøerne skabte en meget stærk modreaktion hos befolkningen. Han sagde også, at grindeaflivningerne, som var sket i juli 2015, havde været udramatiske, fordi det lykkedes at afværge den helt store fysiske konfrontation, fordi politiet havde afspærret områderne, hvor jagten og aflivningen foregik, og at politiet havde i nogle tilfælde tilbageholdt og arresteret aktivister. Det kunne politiet gøre på grund af en skærpet Grindelov.
Derefter diskuterede Krasnik og Valentina Crast aflivningen af grindehvaler på Færøerne. Først diskuterede de om, hvorvidt det er ulovligt eller ej at aflive grindehvaler på Færøerne. Valentina Crast sagde, at hun var styret af moral og etik og medfølelse for sine medmennesker og medskabninger. Krasnik spurgte ind til, hvad Sea Shepherd mener med, når de påstår, at grindefangst er ulovligt. Hun sagde, at Sea Shepherd arbejder under en FN traktat som hedder World Charter for Nature (fra 1982), som ifølge Crast giver enkeltindivider og organisationer mandat til at håndhæve at internationale konventioner bliver vedligeholdt. Det kunne være Bern-konventionen, som ifølge Crast ikke er blevet afprøvet endnu ved en retssag. Hun sagde, at Danmark havde underskrevet konventionen. Krasnik giver hende ret i, at hvis Danmark udførte grindefangst i Danmark, så ville det være brud på konventionen, men at konventionen ikke var gældende for Grønland og Færøerne.
Crast mente, at det ikke var ført til protokol, at Færøerne var undtaget konventionen, og at Færøerne hører under det danske rigsfællesskab. Krasnik påpegede, at hvis man gik ind på Europarådet, fordi der var tale om Europarådets konvention, så står det meget klart, at konventionen gælder ikke for Grønland og Færøerne. Crast mente, at Danmark var involveret i form af politi og retssystem, så kunne man argumentere, at det ikke kunne holde i evigheder. Krasnik påpeger, at konventionen ikke gælder for Grønland og Færøerne, derfor kan der ikke være tale om brud på konventionen, men det sagde Valentina, at Sea Shepherd mente at det kunne det godt være, og at hvis et af de andre lande som har skrevet under finder på at anmelde Danmark for brud på Bern konventionen, så kunne den blive prøvet, og indtil da så er det en teori. Krasnik påpeger, at når konventionen ikke er gældende på Færøerne, så havde Sea Shepherd ikke ret til at gøre det som de gjorde. Crast medgik, at hun godt vidste, at det de gjorde var potentielt ulovligt, hvis de vælger en indgriben, og at det som minimum var civil ulydighed. Hun medgik, at de bryder loven.
Krasnik nævnte udsendelserne i TV programmet Animal Planet, hvor Sea Shepherd har medvirket og talt om krig mod grindefangst, som Krasnik påpegede er fuldt lovligt både ifølge færøsk lovgivning og internationale konventioner. Crast svarede, at Sea Shepherd gør det for at beskytte havmiljøet, og det gør de uanset om mennesker mener, at de har ret til at gøre skade på det. Hun sagde, at grindefangsterne havde også et moralsk perspektiv. Derefter spurgte Krasnik om, hvad det var som var så barbarisk med grindefangsterne eller aflivningen, som det er. Crast mente ikke, at der var et behov for grindehvaler som fødekilde, og så mente hun, at der måtte ligge noget andet til grund for, at man holdt denne tradition ved lige. Hun mente, at det fremstod som underholdning, og derfor anså Sea Shepherd det som barbarisk. Krasnik påpegede, at færinger jo spiser kødet, hun sagde, en del af det, Krasnik sagde, at de spiser næsten alt kødet. Crast sagde, at det var en drabelig indsats på at fjerne flere generationer af grindehvaler. Krasnik påpegede, at Crast hele tiden ændrede argumentation, først var det ulovligt, så var det ikke ulovligt, og så sagde hun, at de ikke spiser det, og så spiser de det alligevel. Crast påpegede, at hvis man kunne få afprøvet det juridisk i form af, at Danmark blev anmeldt for brud på konventionen i og med, at Danmark er mere end bare accepterende, det var faktisk også deltagende, så er der også andre perspektiver, som går på det helbredsmæssige og miljømæssige og det etiske.
Crast mener ikke, at det er nødvendigt for færinger at slagte grindehvaler, fordi de kan købe importeret mad som papaya, ris og bønner fra supermarkeder. Da Krasnik spurgte ind til, hvorfor slagtning af grindehvaler var mere barbarisk end slagtning af andre dyr som grise, får og køer, så medgik Craft, at nok ikke var mere barbarisk end anden slagtning af dyr, men at slagtning af dyr generelt heller ikke var velanset i hendes og Sea Shepherds univers. Hun sagde videre (citat): Hvis vi var på Grønland, hvor der virkelig var et spørgsmål om at ernære sig selv og sin familie, så ville du se, der befinder vi os jo heller ikke, det er en anden situation, men her på Færøerne, hvor der ligger supermarkeder på hvert hjørne, hvor jeg selv har opholdt mig som veganer i to måneder, så vil jeg sige, at så er det fuldstændig unødvendigt og barbarisk at dræbe hvaler."
Krasnik: "Det mener du, at det er, det mener færinger ikke. ... Jeg forstå egentlig ikke argumentationen. Det du siger, det er, at du helst vil have, at ingen af os spiser kød. Så handler det jo overhovedet ikke om grindedrab."
Valentina Crast: "Nej, det jeg siger i kraft af, at jeg har en rolle som næstformand for Sea Shepherd Danmark, det er, at grindedrab på Færøerne ikke burde finde sted.Da Krasnik spørger, om Crast siger, at drab på grind ikke er mere eller mindre blodigt, barbarisk eller voldsomt end når vi slagter grise, får eller alle mulige andre dyr, som vi mennesker har valgt at slagte for at spise, så svarer Crast, at det har et andet element i sig, og at vi selvfølgelig skal have respekt for alle dyr, men at hvalerne udfylder en anden rolle i deres økosystem end vores produktionsdyr gør, så på den måde adskiller de sig fra det behov som mennesker har for at have dem ude i havene, og når der slagtes 250 hvaler på Færøerne, så fjerner vi mennesker ikke bare de 250 hvaler, vi fjerner de næste generationer af de hvaler, som svømmede i den flok.
Krasnik viste derefter et videoklip med et interview med Bengt Holst, videnskabelig direktør for Københavns Zoo, som sagde, at mennesker reagerer stærkt på billeder af blod, og at grindefangst er samme slags aflivning som slagtning af andre dyr til mad, men at mennesker er kommet så langt væk fra virkelighedens verden. Crast sagde derefter, at Martin Krasnik blev nødt til at se perspektivet i, at der sidder en mand, som taler om virkelighed, og han holder vilde dyr i indhegninger i København. Hun sagde, at det som det i virkeligheden handler om, er at Sea Shepherd ikke har et antropocentrisk syn på hvordan man bør behandle miljøet, og hvad for en rolle vi mennesker har her på planeten. Det handler i følge Valentina Crast og Sea Shepherd Danmark om, at vi mennesker med respekt skal gebærde os blandt natur og medskabninger, og heri indgår at lade være med at dræbe dem, når det er unødvendigt. Krasnik spurgte så Crast, om det så ikke også var unødvendigt for færinger at slagte får og at spise fugle og fisk i massevis. Til det svarede Crast, at Sea Shepherd er en havmiljøorganisation. Krasnik sagde, at hun jo talte om det naturlige økosystem, og at det var forkert at bringe uorden i det.
Krasnik spurgte, om man ikke kunne argumentere for, at det er meget bedre, at man lever af den natur, som er omkring en. Crast spurgte: "Bedre for hvem", Krasnik svarede: "For naturen". Til det svarede Crast: "Nej, bestemt ikke". Krasnik tilføjede, at hvalerne ikke var truet. Crast sagde, at der ikke fandtes nogle tal for, hvor mange grindehvaler fandtes i Nordatlanten. Hun forstatte med at sige, at det var irrelevant om hvorvidt de er truet eller ej. Så spurgte Krasnik, om hun kunne forklare det lidt grundigere, for hun sagde, at de ikke nødvendigvis er truede, at det ikke nødvendigvis er ulovligt og at det ikke nødvendigvis er mere barbarisk end alle andre former af slagtninger af kød, som vi spiser, og så forstod han ikke, hvorfor Sea Shepherd brugte så mange kræfter på at standse grindefangst. Crast svarede, at folk i Sea Shepherd er drevet af moral og af den kærlighed, som de havde til det havmiljø, som de forsøgte at beskytte, og deres syn på, hvordan man skal gebærde sig med naturen, herunder havmiljøet og hvaler og andre arter, som befinder sig i havet, og at det var så langt fra det her som noget kunne komme. Det arbejder Sea Shepherd for at sætte på en dagsorden, hvorvidt det er politisk eller om det er i befolkninger, som oversvømmer politikere med mange tusind mails.
Krasnik spurgte, om Crast mente det var rimeligt, når hun hverken kunne sige, at det er juridisk rigtig problematisk eller ulovligt, og at det heller ikke er værre eller bedre end så mange andre former for slagtninger af kød, at Sea Shepherd så tiltrækker verdens opmærksomhed mod Færøerne, og kalder det brutalt, koldt slagteri, mord - som er Crast's egne ord - og hun delte også Paul Watsons udlægninger, derefter citerede Krasnik Sea Shepherds grundlægger Paul Watson i dansk oversættelse: "De har dræbt disse hvaler, fordi de godt kan lide at dræbe hvaler, de længes efter spændingen at støde kniven ind i deres uskyldige og forsvarsløse kød, den perverse begejstring at tage et liv uden anden grund end at se dem dø og høre deres skrig." Krasnik påpegede, at Valentina Crast delte de ting, som Paul Watson skrev, og spurte, om hun syntes, at det var en rimelig beskrivelse af det, der foregår på Færøerne. Crast svarede bl.a., at ord er bare ord, det er billederne der skaber vreden i befolkningen, ifølge Crast er det ikke Sea Shepherd som har skabt videoerne af grindefangst. Krasnik spurgte: "Kan man ikke argumentere for, at det er jo sådan det er, at du mener, at det er forkert at slå hvilket som helst dyr ihjel og spise det, det er jo en ideologi det er jo en livsform, som du åbenbart ønsker at udbrede til alle andre, så er det jo det, det handler om og er ikke en rationel tilgang til det, der foregår på Færøerne." Crast svarede:
"Det er tvedelt, det som er styrende for mig, jeg er i øvrigt også mor til to børn, det er i 2048, hvis vi bliver ved med at have det synspunkt på vores miljø og vores hav og vores fisk og vores hvaler, så har vi den jo også alle vegne, og det vil have en betydning for dig og mig og vores børn og vores børnebørn, og det vil jeg gerne have ændret, og vi kan jo starte med det her." Hvorefter hun pegede på skærmen på væggen, hvor man så slagtede grindehvaler med halsen skåret over, liggende i blodrødt hav på en færøsk strand.
I august 2015 var retssagen i Færøernes Ret mod fem Sea Shepherd personer og organisationen Sea Shepherd, fordi de havde forstyrret og forsøgt at forhindre to grindedrab den 23. juli 2015 i henholdsvis Bøur og Tórshavn. To blev anholdt, mens de sejlede indenfor den tilladte afstand til grindefangstområdet i en gummibåd fra Sea Shepherds trimaran, som er opkaldt efter skuespilleren Brigitte Bardot. To andre personer blev anholdt inde på stranden i Bøur. Den femte person blev arresteret på stranden Sandagerð i Tórshavn kort før midnat.
Under retssagen den 4. august 2015 fremlagde anklagemyndigheden anklager mod de fem Sea Shepherd personer, som blev anholdt den 23. juli 2015 i Bøur og Tórhshavn, men også mod organisationen, Sea Shepherd Global, som er hjemmehørende i Holland. Anklageren, Linda Hesselberg, forsøgte at føre beviser for, at det var Sea Shepherd Global, som startede aktionen mod grindefangst på Færøerne, og at Rosie Kunneke arbejdede for dem som leder på land. Hesselberg nævnte også, at Kunneke havde haft et ophold i Holland i nogle dage på vej fra Sydafrika til Færøerne, og der mødtes hun med personer fra Sea Shepherd Global. Anklageren påpegede også, at det var Kunneke, der udtalte sig til færøske myndigheder og medier på vegne af Sea Shepherd. Anklageren sagde også, at Rosie Kunneke havde siddet ved siden af direktøren for Sea Shepherd Global, Alex Cornelissen, ved pressemødet i Tórshavn tidligere i 2015.Under retssagen samme dag bad Sea Shepherds leder på land, Rosie Kunneke, om at få ordet. Hun erklærede, at hun ikke anerkendte grindeloven som gældende lovgivning. Hun sagde, at Danmark har bundet sig til Bern konventionen, og derfor mente hun, at institutioner i det danske rige skulle virke under konventionen. Hun sagde, at de blev arresteret af dansk politi og er stillet for en dansk domstol. Derfor anerkendte hun ikke grindeloven og nægtede at svare på spørgsmål. De fire andre anklagede nægtede flere gange at svare på spørgsmålene fra anklageren, som i stedet valgte at vise et videoklip fra Sea Shepherd, hvor Rosie Kunneke fortalte om det som skete i Bøur, da hun blev arresteret. En af de fem anklagede, Xavier Figarella fra Corsica, Frankrig, som blev arresteret mens han sejlede i en gummibåd tæt på grinden i Bøur, sagde til sit forsvar, at han hverken forstod eller talte engelsk, og derfor havde han ikke forstået beskeden fra politiet, som bad ham om at holde sig væk fra grinden. Anklagemyndigheden vister derefter et videoklip, hvor man hørte at politiet råbte til Figarella, at de skulle holde sig mindst en sømil væk fra grindeflokken. Man hørte også en politibetjent spørge på engelsk "Do you speak English", hvorpå Figarella svarede "No". Derefter viste anklagemyndigheden et videoklip fra YouTube, som Sea Shepherd Global har produceret, hvor Figarella på engelsk fortæller om hvad der skete, den dag han blev arresteret.Den 7. august 2015 blev dom afsagt i sagen. Anklagemyndigheden krævede, at de fem anklagede Kevin Scheltz, Xavier Figarella, Marianna Baldo, Christophe Bondue og Rosemarie Kunneke, samt Sea Shepherd organisationen fik bøder på i alt 225.000 kroner. Da dommen blev afsagt fandt dommeren alle fem skyldige i brud på Grindeloven; de fem fik bøder fra 5.000 til 35.000 kroner, i alt er bøderne til de fem på 170.000 kroner. Derudover blev organisationen Sea Shepherd Global fundet skyldig i brud på Grindeloven og blev dømt til at betale 75.000 kroner i bøde. Da de fem anklagede nægtede at svare på spørgsmål, brugte anklageren flere gange Paul Watsons statusopdateringer på Facebook som bevis, f.eks. da Rosie Kunneke flere gange nægtede at hun repræsenterede Sea Shepherd på Færøerne, så blev en statusopdatering fra Watson brugt fra dagen, da de to grindefangster fandt sted i Bøur og Tórshavn. Da havde Watson skrevet, at han havde snakket med Kunneke, som havde sagt, at hun ikke bare kunne stå og se på, at grindehvalerne blev slagtet, men blev nødt til at gøre noget for at forhindre det.Sea Shepherd ankede dommen til Østre Landsret. Anklagemyndigheden kontraankede dommen til skærpelse. "Det er jo fordi der er nogen små dele af denne dom hvor retten ikke har set på det på samme måde som os. Det her er jo den første sag efter Grindeloven, den er principiel. Og derfor er det vigtigt at Østre Landsret får anledning til at se på alle aspekter i sagen, også dem hvor Færøeres Ret har set anderledes på det end anklagemyndigheden" sagde anklager Linda Hesselberg til Kringvarp.Straffesagen mod de fem Sea Shepherd folk og Stichting Sea Shepherd Global, der blev anklaget for brud på grindeloven ved grinden i Bøur og i Sandagerð i Tórshavn den 23. juli 2015 foregik i Østre Landsret i Tórshavn den 9. og 10. marts 2016. Det var muligt at anklage Stichting Sea Shepherd Global, fordi en af lederne var til stede ved grindefangsten i Bøur. Hun havde visum til Færørne, og det var direktøren for Stichting Sea Shepherd Global, Alex Corneliussen, der havde søgt om visum til hende.
Nordlig døgling er omfattet af grindeloven. Det sker næsten hvert år, at en eller et par stykker strander af sig selv i bygderne Hvalba og Sandvík på Suderø. Den 9. august 2015 strandede to døglinger i Sandvík. Det har været almindelig praksis i disse bygder, at døglinger som strander af sig selv, slagtes, hvorefter kødet deles jævnt mellem alle borgere i kommunen (Hvalba og Sandvík). Dette bliver gjort efter at sysselmanden i øen har givet sin tilladelse. Spækket af døgling er uspiseligt, men brugtes før i tiden til medicin og olie til olielamper. Kødet af døglinger vejes i kilo og ikke som grindehvaler i skinn. De to døglingers kød vejede ca. 6 tons, hver borger i Hvalbiar kommune fik derved 7,2 kg hver af kødet fra de to døglinger, de får det gratis og sparer derved mange penge på kød, som de ellers ville være nødt til at købe fra supermarkedet. Den 28. august 2014 strandede fem døglinger i Hvalba. Kødet blev også ved den lejlighed delt ud jævnt mellem alle i kommunen, de fik 10,6 kilo kød hver, dvs. at en familie på fem fik over 50 kilo kød. Kødet af døglinger smager bedst, når det steges som steaks eller som tørt kød, efter at det har hængt til tørre i nogle uger, ifølge de lokale fra Hvalba og Sandvík, sagde sysselmanden til Kringvarp Føroya.Ifølge sysselmanden på Suderø, Jaspur Vang, var der ingen fra Sea Shepherd til stede, og de opholder sig ikke på øen under årets kampagne, sagde sysselmanden til in.fo. Paul Watson, Sea Shepherds leder, skrev på sin Facebook-side, efter at han havde hørt om de to døglinger, at færinger var massemordere og endnu værre end japanere, at de ikke slagtede hvalerne for mad, men kun fordi de elsker at dræbe. Sammen med sin udtalelse delte han billeder, som han havde taget fra in.fo. Lige som året før, anklagede han igen Danmark for at tillade færinger at slagte hvaler. Han opfordrede folk til at sende email til Lars Løkke Rasmussen, men denne gang oplyste han en af Sea Shepherds email adresser.
Der har været en del debat på Færøerne, om hvorvidt modstanden fra folk og organisationer fra andre lande mod grindefangst er skadeligt eller måske gavnligt for den færøske turistindustri. Umiddelbart har flere udtalt sig med bekymring for, at turister måske vil finde på at aflyse planlagte rejser til Færøerne. Der har bl.a. været advarsler fra Guri Højgaard, direktør for Visitfaroeislands og fra Teresa Kreuzmann fra Visittorshavn og Annfinnur Hjelm, marketingchef for Thorshavns Havn. Men samtidig er der også flere der peger på, at antallet af turister aldrig har været så højt før som i 2014 og 2015. I 2015 kan en del af væksten forklares med, at Færøerne havde fuld solformørkelse den 20. marts 2015, og i den forbindelse besøgte ca. 11.000 turister Færøerne. Der findes teorier om, at dårlig omtale er bedre end ingen omtale, men der findes også teorier om det modsatte.Efter, at Sea Shepherd havde skabt megen negativ omtale af Færøerne og grindefangst i slutningen af juli 2015, påvirkede det krydstogtindustrien, da det tyske rederi Aida Cruises aflyste tre ture til Klaksvík med ca. 6.000 turister og besætning. Paul Watson citerer in.fo i en udtalelse på sin Facebook-side, hvor han skrev, at det at frivillige bliver fængslet i forsøget på at redde hvaler, havde bevirket, at krydstogtrederier aflyste rejser til Færøerne. Han oplyste derefter hvilke rederier, der havde planlagt rejser til Færøerne. Ifølge Watson havde Hapag-Loyd også aflyst rejser til Færøerne.Sea Shepherd tog æren for, at de tyske rederier havde aflyst rejser til Færøerne, men da den færøske nyhedsportal portal.fo skrev om, at Sea Shepherd glædede sig over afbestillingerne, som ville bevirke mindre indtægter til den færøske turistindustri, så kommenterede en tysker, Jürgen Ortmüller, som hører til hval- og delfinbeskyttelsesorganisationen "Wal- und Delfinschutz-Forum (WDSF)", og sagde, at det var ikke Sea Shepherd, der havde fået de to tyske rederier til at aflyse ture til Færøerne, det var derimod Wal- und Delfinschutz-Forum, der havde gjort rederierne opmærksomme på, at Grindeloven havde fået en uheldig ændring, der ifølge dem medførte, at alle - også udenlandske turister - havde pligt til at give besked til de færøske myndigheder, hvis de fik øje på en flok grindehvaler. Denne paragraf 3 i Grindeloven har skabt stor debat både på Færøerne og i medier over hele verden, først Newsweek og derefter alle mulige andre.
Mange færinger bl.a. på de sociale medier som f.eks. Facebook, har udtrykt ønske om at teksten i Grindelovens §3, hvor der står at alle har pligt til at anmelde hvis de ser grindehvaler, bliver slettet, da det er brud på menneskerettigheder og personlig frihed. Kritikere mener, at Grindeloven blev hastet igennem af Lagtinget, som ville have ændringerne til at træde i kraft, før Sea Shepherd ankom til Færøerne i midten af juni 2015, så politiet fik hjemmel til at straffe dem hårdere, når de forsøgte at forhindre de på Færøerne lovlige grindedrivninger og -slagtning. Lagtinget blev kaldt sammen to gange ekstraordinært, efter at lagtingsmedlemmerne havde fået sommerferie, pga. uklare formuleringer i Grindeloven. Advokat Jógvan Páll Lassen, som er forsvarer for Sea Shepherd på Færøerne, udtalte til in.fo, at han mente, at ændringerne i Grindeloven var meget drastiske og så ud til at bære præg af det nært forestående lagtingsvalg, og at bøderne var forholdsvis meget store i forhold til andre alvorlige kriminelle handlinger. Den 2. juli 2015 sendte Færøernes Landsstyre en pressemeddelelse, hvor det forklares på engelsk, om formålet med Grindelovens §3, hvor strafferammen fastsættes til 25.000 kroner i bøde og op til 2 års fængsel, hvis man undlader at anmelde at man har fundet en grind. I pressemeddelelsen forklares det, at formålet er at kunne straffe personer, som uden tilladelse driver en flok grindehvaler til havs eller til lands uden tilladelse fra de relevante færøske myndigheder.Færøernes minister for fiskeri og hvaljagt, Jacob Vestergaard, udtalte i Færøernes TV-avis Dagur og Vika, at han ikke mente, at Grindeloven var for skrap. Der var tale om store værdier af kød og spæk, som færøske familier fik gratis, og hvis udenlandske turister ikke kunne leve med, at færinger slagtede grindehvaler til mad, som de havde gjort i mere end tusind år, så måtte de bare holde sig væk og finde andre rejsedestinationer. Vestergaard sagde, at færøske love måtte være ens for alle, og at færinger som rejste til andre lande selvfølgelig også måtte respektere landets love.Et krydstogtskib forurener verdenshavene og miljøet. Ifølge Blue Planet er sodudslippet fra et stort Krydstogtskib på en dag ca. det samme som sod-udslippet fra 13 millioner biler. Miljøorganisationerne Sea Shepherd samarbejder nu (2015) med krydstogtrederier som AIDA Cruises og Hapag-Lloyd Cruises om at boykotte Færøerne, for at presse færinger til at holde op med at fange og slagte grindehvaler. De to tyske rederier har fulgt miljøorganisationernes ønske, og sejler ikke længere til Færøerne. De samme rederier sejler dog stadig til andre hvalfangstnationer som Island, Norge og Grønland.
Sea Shepherd har startet en underskriftindsamling, som går ud på, at få overbevist Frankrig om at sagsøge Danmark pga. færingers hvalfangst. De har også startet en underskriftindsamling mod grindefangst på Færøerne i Storbritanien. Denne går også ud på at lægge pres på Danmark. Overskriften lyder: "Pressure Denmark to Stop the Grindadrap whale slaughter in the Faroe Islands" (Pres Danmark til at standse hvalslagtning på Færøerne) Teksten lyder således: "Grindedrabet er en årlig slagtning af uskyldige hvaler på Færøerne. Ca. 900 hvaler dør i slagtningen hver sommer, når de drives til stranden og hakkes og slås ihjel af det færøske folk. Slagtningen er ulovlig, bryder Bern Konventionen og må standses." (The Grindadrap is an annual slaughter of innocent pilot whales in the Faroe Islands. Around 900 whales die in the slaughter every summer when they are driven to shore and hacked and clubbed to death by the Faroese people. The hunt is illegal and in breach of the Berne Convention and must be stopped).
Jagten på grindehvaler på Færøerne er ikke forbudt, og Bern konventionen fra 19. september 1979, som Danmark har underskrevet i september 1982 med virkning fra 1. januar 1983, gælder ikke Færøerne og Grønland. Hvalfangsten er strengt reguleret med den færøske Grindelov, som senest blev ændret den 22. juni 2015.Grindefangst på Færøerne sker ikke på noget planlagt tidspunkt men sker spontant, når en flok grindehvaler opdages tæt på land, hvilket kan ske alle årets 12 måneder, men hovedsagelig sker i sommermånederne. Efter at en flok grindehvaler er fundet tæt på land, afgør den lokale sysselmand sammen med de lokale grindeformænd, om hvalflokken skal drives til lands og slagtes og i givet fald til hvilken af de 23 godkendte strande, eller om grinden af en eller anden årsag skal slippe, det kan f.eks. skyldes dårlige vejrforhold, eller at der skønnes at være nok af hvalkød i området og naboområderne. Sea Shepherd påstår, at grindehvalerne hakkes og slås "clubbed" til døde; det er ikke rigtigt. Der bruges ikke gasser eller andet at slå hvalerne med, hvalerne må ifølge loven ikke lide nogen form for overlast med våben fra bådene, mens de drives ind i en vig eller fjord, de må først slagtes, efter at de er strandet, hvis omstændighederne ellers tillader stranding (flod/ebbe kan vanskeliggøre det), ellers så tæt på stranding som muligt. Efter at hvalerne er strandet kan grindemændene slagte dem ved at stikke et våben som kaldes "mønustingari" (rygmarvsspyd) ned i hvalens rygmarv som overskæres, og hvalen dør med det samme. Hvis grindemændene ønsker at få en hval længere ind på stranden, før den rygmarvstikkes, så kan de bruge en blæsehulskrog, som føres ned i hvalens blæsthul, krogen er afrundet, så den ikke skader hvalen. Et langt reb er fastgjort i krogen, som flere mænd holder fast i og derefter trækkes hvalen længere ind på stranden, så den kan aflives præcist og hurtigt med rygmarvsspydet.
Udenrigsministeriet udgav den 29. marts 2005 "Redegørelse for konsekvenserne for Færøerne og Grønland af forfatningstraktaten m.v." hvor det bl.a. fremgår at:
EF’s* nuværende eksterne relationer omfatter Danmark, men ikke Færøerne og Grønland. Dette betyder, at Færøernes og Grønlands særlige interesser i forhold til tredjelande og internationale organisationer i et vist omfang varetages separat. Forfatningstraktaten ændrer ikke herpå, selvom betegnelsen EF afskaffes med forfatningstraktaten. (Redegørelsens afsnit 7).Forfatningstraktaten effektiviserer det udenrigs- og sikkerhedspolitiske samarbejde. Der overlades ikke beføjelser fra rigets myndigheder til EU i medfør af grundlovens § 20 på dette område, der forbliver grundlæggende mellemstatsligt. Vedtagelser inden for det udenrigs- og sikkerhedspolitiske samarbejde og aftaler med 3. lande og internationale organisationer herom gælder ikke for Færøerne og Grønland. (Redegørelsens afsnit 7).
En flok grindehvaler blev fundet af en af Atlantic Airways' helikoptere om eftermiddagen den 12. august 2015 mellem øen Koltur og øen Vágar kort før klokken 16 lokal tid. Denne gav besked til båden RIB62, som var på tur med turister rundt om øen Hestur, og denne sejlede til grinden. Først var planen, at den skulle drives ind til bygden Leynar, en bygd der ligger ved Strømøs østkyst, men Kl. 17.15 skrev jn.fo, at den pga. havstrømmen, som var vestlig, i stedet blev drevet ind til Sandavágur på øen Vágar. Sea Shepherd tilhængere skrev forbandelser over færinger og danskere under artiklen, mens jagten stod på og bagefter. Bemærkninger som f.eks. "I hope the poisoned meat of those poor innocent animals will all send you to hell !!", "you are killers. I hope u all die in pain.", "Shame on you ! monsters! murderers !", "MONSTERS MONSTERS!!!! YOU'RE DEVILS OF THE WORLD!!!", "Shame to the Danmark and Féroé Islands ! Boycot !". Klokken 18 sagde Kringvarpið's radioavis, at alle grindehvalerne var blevet slagtet. Der var i alt 61 grindehvaler målt til 395 skinn. Kødet og spækket skulle deles i det der på færøsk kaldes drápspartar, dvs. at alle som deltog i jagten på havet eller i slagtningen på stranden, fik hver sin del. Der var ifølge sysselmanden i alt 699 grindemænd på land og 170 i både, som deltog i jagten og slagtningen og skulle dele kød og spæk mellem sig og deres familier.Den færøske radioavis havde samtale med sysselmanden fra Nordøerne, Karl Johansen, som var fungerende sysselmand for Vágar, eftersom den lokale ikke var til stede. Ifølge ham gik det hele godt, bortset fra, at en båd fra Sea Shepherd forstyrrede jagten. Vp.fo skrev også om båden fra Sea Shepherd, som forstyrrede jagten. Vp.fo (Vágar-portalen) skrev, at Politiet jagtede båden. Ifølge vp.fo og privat video på Facebook blev 5 Sea Shepherd folk arresteret på stranden i Sandavágur, mens båden, som politiet jagtede stak af ud på åbent hav. På et billede på Vågøportalen, ses et af Søværnets skibe. Portal.fo fik en privat videooptagelse, der viser, hvordan to Sea Shepherp både forstyrrede jagten. Vp.fo (Skúvadal) lagde samme aften en video fra hvalfangsten, samt af SS-båden som forstyrrede og af de arresterede Sea Shepherd folk.Ifølge færøske hvalfangere, stressede Sea Shepherd hvalerne ved at sejle midt ind i flokken og få den til at vende om. Under normale omstændigheder, når der kun er færinger som jagter hvalerne, så ligger bådene i en halvcirkel bag ved hvalerne, som svømmer til de strander og derefter hurtigt aflives. Grindemændene sagde i kommentarer på vp.fo og på Facebook, at der kunne have opstået livsfarlige situationer, fordi hvalerne kan blive voldsomme, når en båd sejler foran dem og midt i flokken, sådan som Sea Shepherd-båden gjorde, og det kunne have resulteret i at både som deltog i jagten kæntede. Det skete dog ikke. Det lykkedes ikke politiet at fange Sea Shepherds RIB-båd. Ifølge politiet blev 3 af de fem arresterede først tilbageholdt af civile grindemænd, indtil politiet kom og arresterede dem. Billeder af nogle af arrestationerne kan ses på biller på vp.fo. Søværnets både nåede ikke frem tidsnok, politiet måtte derfor få hjælp fra civile og bruge deres både i jagten efter Sea Shepherds båd. I interview med den færøske radioavis om formiddagen dagen efter hvaljagten, sagde vicepolitiinspektør Jón Klein Olsen, at når kriminelle handlinger blev foretaget, så var det helt i orden med civile arrestationer, og han ønskede at takke de personer, som havde assisteret politiet i at opretholde lov og orden i Sandavágur den 12. august 2015.De fem arresterede kommer ifølge Sea Shepherd fra fem forskellige lande, der er tale om fire europæere og en amerikaner: Lawrie Thomson fra Storbritanien, Rudy de Kieviet fra Holland, Tobias Boehm fra Tyskland, Alice Bodin fra Italien og Frances Holtman fra USA.Sea Shepherd bruger den kendsgerning, at Færøernes politi er dansk, og Søværnet er dansk, og at disse arresterer dem, når de forstyrrer en grindefangst, som argument for at Danmark bryder "EU-lovgivning", de hentyder til Bernkonventionen, som ikke er en EU-lov men en konvention i Europarådet. Derved forsøger de at få Frankrig at anmelde Danmark for delagtighed i Færøernes jagt og slagtning af grindehvaler til mad. Grindefangst er tilladt efter færøsk lovgivning og har været det i ca. 1000 år, og der er ingen internationale love, der forbyder grindefangst på Færøerne. Der er kun en årsag til, at Søværnet er nødt til at være til stede ved grindefangst, og det er Sea Shepherd. Politiet er nødt til at bede Søværnet om assistance, når der er tale om kriminelle handlinger, der sker ude på havet i det danske rige. Det at Sea Shepherd forstyrrer en lovlig jagt på grindehvaler, gør derfor, at det danske Søværn bliver nødt til at være til stede for at politiet kan opretholde lov og orden. Sea Shepherd vil misbruge det faktum, at Søværnet er til stede på grund af dem selv, for at få andre Europæiske lande at anmelde Danmark, fordi Danmark har underskrevet Bern konventionen, som forbyder EU-lande at jagte hvaler. Konventionen siger dog helt klart, at den ikke er gældende for Færøerne og Grønland.Ligesom det skete i juli, efter grindefangsten i Bøur, så blev Færøernes internet blev angrebet af hackere, der formodentlig er Sea Shepherd tilhængere. Ved 18 til 20 tiden lokal tid var der problemer med både portal.fo og in.fo, som er de største færøske nyhedsportaler. Ifølge portal.fo var hacker-angrebene endnu værre denne gang end i juli måned. Problemerne med in.fo fortsatte hele aftenen.
Paul Watson lagde blodige billeder på Facebook under og efter grindefangsten, først gamle derefter nye, og skrev i hårde vendinger om hændelsen og brugte ord som massakre og myrde. Han skrev straks efter anholdelsen af de fem Sea Shepherd folk, at de ikke ville betale eventuelle bøder. Ifølge Watson var der tale om båden Echo, der forstyrrede hvaljagten, og Triton, der havde været på vej til Sandavágur..
Ifølge Færøernes politi, skjulte Sea Shepherds skib, Sam Simon, sig. Sam Simon havde slukket AIS, som ellers er et krav ifølge lovgivning og er er et maritimt radiosystem til automatisk identifikation af skibe, og derfor kunne politiet ikke spore Sam Simon. Jón Klein Olsen, vicepolitiinspektør på Færøerne, sagde til Færøernes Radio, Kringvarpið, at politiet arbejdede ud fra den teori, at båden, som forstyrrede grindejagten den 12. august, hørte til Sam Simon og var ombord på skibet igen. Han opfordrede folk til at fortælle det til politiet, hvis de så Sam Simon.
På videooptagelser, som blev foretaget under grindefangsten i Sandavágur, ses Sea Shepherd's sorte/gule RIB båd at sejle omkring og oven på grindehvalerne. I TV-nyhederne dagen efter, den 13. august 2015 fortalte to færøske vidner, om hvordan det var at være vidne til det, der skete. Der blev sagt, at der kunne være sket stor menneskeskade, da Sea Shepherd-båden sejlede med høj fart omkring og oven på grindeflokken. Ifølge Jóanis Nielsen var det meget voldsomt at stå og se på. Grindemanden Jóhannus Nattestad fortalte, at båden også lå oven på grinden. Kringvarpið talte også med skipperen af Brimil, som er et færøsk inspektionsskib. Brimil havde sat en speedbåd ud og jagtede også RIB-båden. Skipperen Óli Hans Olsen fortalte, at Sea Shepherd's båd sejlede ind i Brimils båd, og at hvis den i stedet havde sejlet ind i en anden båd, så kunne der være sket en stor ulykke. Jóanis Nielsen fortalte, at Sea Shepherd-båden flere gange havde sejlet ovenpå grindehvalerne, og da han senere så hvalerne på kajen i nabobygden Miðvágur, hvor de var blevet flyttet til måling og senere også til opskæring, som det er almindelig praksis, så lagde han mærke til, at specielt en grindehval var flænset op af en båds skrueblade; Nielsen mente at det var Sea Shepherds båd, der havde skadet hvalen. Nattestad fortalte, at han havde været ombord på en af bådene, som drev grindeflokken in i Sandavágur, og de havde overvejet, om de skulle prøve at komme ombord på Sea Shepherds båd, for at standse deres vilde sejlads, da der ikke var noget politi på havet. Men de valgte så i stedet at sejle ind på stranden og bede nogle betjente komme ombord, for at få Sea Shepherd båden væk.
Politiet havde ingen båd på stedet, og derfor tog tre politibetjente ombord på den civile båd. Båden kunne dog ikke sejle lige så hurtigt som Sea Shepherds RIB båd, og derfor lykkedes det dem kun at jage dem væk, men ikke at arrestere dem. Fem Sea Shepherd personer forsøgte at forstyrre grindefangsten inde fra stranden ved at trænge ind på det af politiet afspærrede område, og derefter vadede de ud i vandkanten og stod imellem grindemændene inde på stranden og grindeflokken og bådene ude i fjorden. Men da tog grindemændene på stranden sagen i egne hænder og foretog civile arrestationer af tre af Sea Shepherd-aktivisterne og holdt dem fast inde på stranden, indtil politiet kom og tog over. Nielsen fortalte, at en 17-årig ung færøsk grindemand havde overmandet en velvoksen mandlig Sea Shepherd aktivist. Begge vidner, som Kringvarpið talte med, var enige om, at dette måtte ikke ske igen, og at politiet måtte være på stedet både på land og på havet.Sea Shepherds båd Echo, som forstyrrede grindejagten i Sandavágur og sejlede med hensynsløs høj fart blandt de små både, blev beslaglagt af skotsk politi, efter henvendelse fra Færøernes politi. Ifølge politiet blev båden beslaglagt pga. "overtrædelse af straffelovens bestemmelse om hensynsløs fareforvoldelse". Båden var ombord på Sam Simon, som var sejlet til Shetland for at bunkre olie. Færøernes Politi sagde bl.a. i en pressemeddelelse:
Baggrunden for beslaglæggelsen er en episode i Sandavàg den 12. august 2015, hvor aktivister med tilknytning til Sea Shepherd forsøgte at forstyrre, besværliggøre eller forhindre grindefangsten.  Det er politiets opfattelse, at den hurtiggående rhib med 4 aktivister ombord  i den forbindelse gentagne gange foretog hensynsløs sejlads i forbindelse med grindedrivningen, oplyser chefpolitiinspektør Niels Erik Nymark Jensen.
TV-avisen Dagur og Vika's vært Jonsigurd Johanessen konstatede, at det var mere held end forstand, der havde gjort, at ingen var kommet til skade i Sandavágur dagen før. Dernæst spurgte han Færøernes Politis nye chefpolitiinspektør, Niels Erik Nymark Jensen, om politiet ikke var forberedt på denne situation. Nymark Jensen sagde, at man måtte konstatere, at det som Sea Shepherd havde fortalt til politiet, at de ville demonstrere på lovlig vis, det holdt ikke, han nævnte at Sea Shepherd havde adlydt politiets ordrer ved grindefangsten, som havde været den 29. juni, men at de bortset fra det havde forsøgt at forhindre grindefangst, og at politiet før grinden i Sandavágur havde arresteret 7 aktivister og beslaglagt to af deres deres RIB-båd, og at fem blev arresteret under grindedrivningen i Sandavágur dagen før. Politiet sendte deres egen RIB-både samt Søværnets skib Triton til stedet for at opretholde lov og orden og lave et afvisningsberedskab, men de nåede ikke frem tidsnok. De kom først efter, at grindefangsten var startet.
Nymark Jensen benyttede lejligheden til at takke grindemændene, som havde foretaget de civile arrestationer og havde assisteret med, at to politibetjente kunne komme ud i en civil båd. Værten spurgte, om det var godt nok, at der måtte foretages civile arrestationer. Til det svarede Nymark Jensen, at det selvfølgelig var bedst, hvis det var politiet, der foretog arrestationerne, men at civile gerne måtte foretage arrestationer og observere, når politiet ikke var på stedet. Han opfordrede lokale færinger til at dokumentere med deres mobilkamera, hvad der skete, hvis det nu skulle ske igen, og derefter vise det til politiet, når de kom til stedet, så de skyldige kunne blive udpeget med det samme. Værten spurgte, om politiet havde noget nyt om RIB båden, hvortil chefpolitiinspektøren svarede, at de efterforskede sagen, og at de mente, at båden var sejlet til Sam Simon, og at Sam Simon nu var udenfor 12 sømilgrænsen.
Chefpolitiinspektøren fortalte, at lige inden han skulle ind i studiet, var der kommet besked om, at der var kommet en resolution fra Udlændingestyrelsen om, at de fem som blev arresteret den 23. juli, nu skulle udvises, og at politiet havde fået fat på fire af de fem personer. Han sagde, at de ville blive sendt ud af Færøerne så hurtigt som muligt.
Den 13. august 2015 blev de fem Sea Shepherd folk, som blev arresteret i Bøur og i Tórshavn den 23. juli 2015, udvist fra Færøerne og skulle forlade landet dagen efter, den 14. august 2015. De fem udviste personer var: Rosie Kunneke (Sydafrika), Christophe Bondue (Belgien), Xavier Figarella (Corsica/Frankrig), Marianna Baldo (Italien), Kevin Schiltz (Luxembourg)
Den 13. august 2015 blokerede Paul Watson sin Facebook side, som kaldes Captain Paul Watson for alle færøske IP adresser. Det skete efter at anklagemyndigheden på Færøerne havde brugt Paul Watson's Facebook-side som bevis i straffesagen mod de fem Sea Shepherd-personer, som forstyrrede grindejagten i Bøur og Tórshavn den 23. juli 2015, og udviste alle fem fra Færøerne. Nogen tid senere tillod han igen Facebook-brugere med færøske IP-adresser adgang til sin Facebook-side.
Efter grindefangsten i Sandavágur den 12. august 2015, opfordrede Paul Watson, som etablerede Sea Shepherd, sine tilhængere til at sende protestmails til Færøernes eneste luftfartsselskab, Atlantic Airways, fordi det var en kaptajn fra en af Atlantic Airways helikoptere, som fik øje på grindeflokken og som gav besked om det til de færøske myndigheder, som derefter udsendte "grindebud". Knap en uge senere skrev in.fo, at Atlantic Airways havde modtaget i hundredvis af protestmails fra modstandere af færøsk grindefangst. Ifølge Árni Olsen, salgs- og markedschef for Atlantic Airways, ønskede Atlantic Airways ikke at svare på henvendelserne, da de mente, at Sea Shepherd ikke ønskede dialog.
Den 24. august 2015 om formiddagen ankom Sea Shepherds skib, Bob Barker i færøsk farvand; Søværnets skib F358 Triton fulgte Bob Barker til kaj. Skibet lagde til kaj ved Sund, som er nord for Tórshavn. Politi og toldere gik ombord, og politiet gav Sea Shepherd besked på, at de 21 personer som var ombord, ikke fik tilladelse til at forlade skibet og gå i land på Færøerne. Ombord på skibets dæk sås to speedbåde, som formodentlig skal bruges til at forhindre færøsk hvalfangst. Ifølge pressemeddelelse fra politiet, så har politiet med hjemmel i udlændingeloven nægtet Sea Shepherd folkene fra Bob Barker indrejse til Færøerne med den begrundelse, at lov og orden skal opretholdes på Færøerne. De 21 personer skal snarest forlade Færøerne, de bestemmer selv, hvordan de gør det, om de sejler afsted igen med Bob Barker, eller om de f.eks. rejser med fly. Politiet siger til færøske medier, at de har haft dialog med Sea Shepherd flere gange i år og har forklaret dem, at de har ret til protestere, men at de blev nødt til at holde gældende lovgivning på Færøerne. De havde nu vist, at de brød færøske og danske love, som var gældende på Færøerne, og derfor nægtede politiet de 21 personer indrejsetilladelse til Færøerne.
Samtidig med at Sea Shepherds skib, Bob Barker, ankom til Færøerne den 24. august 2015, blev en lille flok grindehvaler fundet tæt på bygden Leirvík (Eysturoy). Triton sejlede til grinden, for at se til at lov og orden blev holdt. Bob Barker blev tilbageholdt i Sund af politiet, men Sea Shepherds trimaran, Brigitte Bardot, sejlede tæt på grinden. Sysselmanden afgjorde dog i samråd med Færøernes Naturmuseum, at hvalerne ikke skulle slagtes men i stedet bruges til forskning af grindehvaler og deres færden ved at nogle få hvaler ville få fastsat en sender, og derefter drives ud på åbent hav igen. De blev drevet ind til Fuglafjørður, hvorefter sendere blev påsat og derefter blev hvalerne drevet ud igen. Dette er sket flere gange før på Færøerne, når en meget lille flok grindehvaler findes, f.eks. i Vágur den 2. oktober 2012 og i Hvalba den 24. okt. 2012. Det er svært at dele maden fra så lille flok til flere hundrede eller flere tusinde personer, der bliver så lidt til hver person, at det ikke kan betale sig, sagde sysselmanden. Sea Shepherd fik besked på, hvad der var blevet besluttet, men selv om der ikke var planer om at dræbe hvalerne, så forstyrrede tre Sea Shepherd folk forskernes arbejde med at fastsætte senderne på syv grindehvaler. De tre blev derfor arresteret, for brud på grindeloven. De tre arresterede kommer fra Canada, USA og Frankrig, der var tale om en 25-årig mand og to 24 og 31-årige kvinder. De tre arresterede blev senere frifundet, da der ikke var tale om grindefangst.
I slutningen af august 2015 førtes straffesagen mod de fem Sea Shepherd folk, som blev arresteret i Sandavágur under grindejagten der, som var den 12. august 2015. Dommen bliver afsagt den 2. september. Under retssagen den 28. august sagde anklageren, Linda Hesselberg, bl.a., at det i flere tilfælde virkede som om Sea Shepherd folkene var mere interesserede i at få gode billeder end at redde hvalerne. I flere tilfælde, hvor de løb ud i vandet, var de så langt borte fra hvalerne, at de ingen chance havde haft for at redde dem. Hun satte derfor spørgsmålstegn ved, om motivet til at bryde grindeloven var et andet end at redde hvalerne, nemlig at få gode billeder af arrestationer. Som bevis for denne teori viste hun en video af grinden i Sandavágur 12. august, der var produceret af Sea Shepherd Global. Videoen viser samtaler med de fem, som blev arresteret samt nogle klip fra selve grindefangsten, bl.a. viste den Sea Shepherds båd Echo, der forstyrrede grindefangsten og til sidst lykkedes at stikke af fra politiet. Hesselberg sagde, at filmen viste, at det kun var en af de fem, der virkelig gjorde et forsøg på at redde hvalerne, de andre var alt for langt væk. Hesselberg sagde også, at hovedbudskabet med filmen var at få folk til at donere penge.Under retssagen den 28. oktober kom det også frem, at en af de civile arrestationer blev foretaget af en kvinde, der stod på stranden med sine tre børn, hun bar det mindste på sin ene arm. En 24-årig amerikansk kvinde, der allerede var blevet arresteret og anbragt siddende på stranden, så sit snit til at stikke af og en gang til løbe ned til havet. Dette skete mens grindeflokken var kommet helt tæt på land, og mens politi og civile var optaget af at arrestere de fire andre, som forstyrrede grindefangsten. Kvinden med de tre børn reagerede hurtigt og greb fat i den 24-årige amerikaner med sin frie arm og holdt hende fast, indtil nogle færøske mænd kom og førte kvinden til politiet, hvor hun endnu engang blev arresteret.Den 2. september 2015 faldt dom i sagen mod de fem Sea Shepherd folk. De fik alle en dom på bøder fra 25.000 op til 31.000 danske kroner. Tre personer skal betale 25.000, en skal betale 30.000 og en skal betale 31.000. De kommer fra Storbritannien, Tyskland, Holland, Italien og USA. Sagen bliver lagt for Udlændingestyrelsen med krav om, at de alle bliver udvist fra Færøerne. De fem tog ikke stilling til dommen men bad om betænkningstid.
Den 3. september 2015 blev de fem dømte Sea Shepherd folk udvist fra Færøerne, de blev sendt ud af landet med færgen Norrøna. Paul Watson fra Sea Shepherd gør grin med straffen, som Sea Shepherd aktivisterne har fået, på sin Facebook side, han siger bl.a. at bøderne er en joke. Han siger, at eftersom de ikke har hensigt til at betale bøderne, og de heller ikke blev sat i fængsel, så er den eneste straf de har fået, en gratis rejse fra Færøerne til København.
Sea Shepherds skib Sam Simon var fredag den 18. september 2015 tæt på at sejle en færøsk fiskebåd ned. Det var alkoholrådgiver Carl August Arge fra Tórshavn, der sejlede den lille båd. Ifølge Arge og flere vidner fra land og fra andre både, der var på havet samtidig, så sejlede Sam Simon uansvarligt. Ifølge Arge stod han på dækket og så Sam Simon nærme sig, han gjorde tegn til skibet om at skifte kurs, men Sam Simon skiftede ikke kurs. Da Sam Simon - ifølge Carl August Arge - kun var ca. en meter fra Arges båd, lykkedes det ham i sidste sekund at slå fuld bak og undgå en kollision. Efter at de næsten havde sejlet ham ned, ændrede Sam Simon kurs og sejlede ud mod Nólsoyfjorden; den havde således ikke haft til hensigt at sejle ind til Tórshavn, som Arge havde troet. Ifølge Arge kan han kun tænke på en årsag til at Sea Shepherd skibet sejlede så tæt på ham, han mener, at de ønskede at provokere ham til at foretage sig noget, som de så kunne bruge imod ham senere.Der havde ikke været noget grindefangst på Færøerne i over en måned, ikke siden den 12. august 2015 i Sandavágur, da 61 grindehvaler blev aflivede. En lille flok blev fundet tæt på Leirvík den 23. august 2015, men sysselmanden mente at fordi de var så få, så kunne det ikke betale sig at slagte dem, da det ville være for svært at uddele kød og spæk til så mange folk, at der ville blive så lidt til hver, at det blev aflyst, og i stedet fik forskere lov til at fastsætte satelitsendere på nogle hvaler, så forskerne kan blive klogere på hvordan grindehvaler færdes. Hvis en flok grindehvaler bliver fundet, og man opdager at der er fastsat satellitsendere på dem, så bliver der ikke givet tilladelse til at drive dem ind i en hvalbugt, de skal tværtimod drives ud på åbent hav igen.
Carl August Arge har meldt Sam Simon og dens besætning til politiet pga. det som skete den 18. september.
En uge før Sea Shepherds aktion på Færøerne Sleppið Grindini 2015  er slut, skrev organisationen på deres Facebook-side, at de havde jagtet flere flokke af grindehvaler ved Færøerne til havs, før færinger havde fået øje på dem, og derved mente organisationen, at de havde reddet hvalernes liv. Færøske medier satte spørgsmålstegn ved, om de så ikke havde forbrudt sig mod grindeloven, som i §3, stk. 4 siger, at ingen har lov til at drive en flok grindehvaler ved Færøerne uden tilladelse fra sysselmanden eller en grindeformand, og ingen har lov til at forstyrre en flok grindehvalers færden for at forhindre grindefangst, og det gælder også, selv om sysselmanden ikke har fået besked om grinden.Hans Jacob Hermansen, som er medlem af Grindemændenes bestyrelse, mener, at Sea Shepherd ikke har fået noget ud af deres kampagne i 2015. Han påpeger, at der har været 6 grindeaflivninger, og at alle disse er fuldført uden, at Sea Shepherd har kunnet forhindre det. Han mener, at den nye grindelov har vist sig at fungere godt og har givet politiet et redskab til at håndhæve loven således, at færinger kunne gennemføre grindejagten. Han nævner i samtale med in.fo, at politiet i flere omgange har beslaglagt hurtiggående både fra Sea Shepherd, og at politiet endda via myndigheder i Skotland har beslaglagt en af Sea Shepherds både i Shetland.
Ifølge Hermansen har organisationen også forsøgt at provokere politimyndighederne til at tage et af deres skibe, han påpeger, at skibet Bob Barker fik besked på at holde sig udenfor 12 sømil, men det påbud overholdt de ikke. Men selv om Bob Baker har provokeret politiet, så har politiet ikke beslaglagt skibet. Hermansen roser også den offentlige anklager Linda Hesselberg for hendes professionelle arbejde, hvor hun har stillet medlemmer af Sea Shepherd til ansvar for deres gerninger, hvor de har brudt færøske love. Hermansen har et forslag til næste gang, at da burde der findes love som forhindrede alle Sea Shepherds skibe at komme indenfor 12 sømil.Jacob Vestergaard, som var fiskeriminister indtil 15. september 2015, ville ikke lade Sea Shepherd tvinge sig til at ændre grindeloven pga. bekymringer fra turismen. Efter lagtingsvalget 2015 fik Færøerne en ny fiskeriminister, Høgni Hoydal fra Tjóðveldi, og han udtalte til Dimmalætting i slutningen af september, at han havde planer om at ændre grindeloven, således at turismen ikke ville have så store bekymringer om anmeldelsespligten.Godt en uge før Sea Shepherds aktion var slut, forlod trimaranen Brigitte Bardot Færøerne og sejlede til Bremen i Tyskland. Den 29. september 2015 forlod Sea Shepherds skib Bob Barker Færøerne og sejlede mord Shetlandsøerne, det samme gjorde Sam Simon. Sea Shepherd har lovet, at de holder aldrig op med at kæmpe imod grindefangst, og de holder ikke op med at komme til Færøerne, før færinger holder op med at aflive hvaler.
Samme dag, som Sea Shepherd forlod Færøerne, den 29. september 2015, publicerede de billeder af en død og rådden grindehval, som havde nummer 30 skåret ind i hovedet. Færinger plejer at skære et nummer ind i hvalens hoved, således at man kan holde styre på, hvor stor den enkelte hval er, og hvem der skal skære hvalen op og dele kødet ud osv. Sea Shepherd sagde på deres hjemmeside, at de mente, at hvalen måtte stamme fra Tórshavn, da de ikke havde holdt vagt der under opskæringen af hvalerne. Problemet med hval nummer 30 var ifølge Sea Shepherd, at den ikke var skåret helt op, alt kødet og spækket var ikke skåret af hvalen. Sea Shepherd brugte hvalen som bevis for, at færinger kun dræber hvaler fordi de kan lide at dræbe og ikke fordi de har brug for mad.En grindemand fra Oyri, Steintór Debes, har imidlertid iagttaget billeder og videooptagelser, som Sea Shepherd har lavet under og efter grindefangsten i Tórshavn den 23. juli 2015, og der var netop samme hval nummer 30. Debes viser på billederne fra videoen, at det er tydeligt at se, at der er tale om en syg hval, og at det er derfor, at den ikke er blevet skåret op, men er slæbt ud på åbent hav igen, lige som man gør med skeletterne af hvalerne med usiselige rester. På billederne kunne man se, at hvalen havde flere sår på grund af parasitter, hvoraf nogle var åbne sår. Flere steder på hvalen kunne man se bylder og spor efter parasitter. Sådan en hval er ikke egnet til menneskeføde og må derfor destrueres eller slæbes ud på åbent hav.
Den 18. november 2015 afholdt Folketingets Færøudvalg en høring om "Grindefangst på Færøerne". Høringen var åben for alle, men folk, som ønskede at deltage, skulle melde sig til på forhånd. Høringen fandt sted i Landstingssalen på Christiansborg.Oplægholdere var: 
Rógvi Olavson, sociolog, forskningskonsulent for Nordisk Råd og fhv. programleder for WSPA
Den 6. januar 2016 satte Annika Olsen, der var løsgænger i Lagtinget på daværende tidspunkt, nu igen medlem af Fólkaflokkurin, to forespørgsler til udenrigs- og erhvervsminister Poul Michelsen, den ene var om Sea Shepherd, om hvorvidt landsstyret havde nogle planer om at forhindre organisationens skibe og både at sejle indenfor 12 sømil i færøsk havområde, og den anden forespørgsel var om hvorvidt Færøernes landsstyre havde til hensigt at overtage udlændingesager, der er danske anliggender. I kommentarer til den første forespørgsel sagde hun, at Sea Shepherds opførsel havde haft skadelig virkning på Færøernes turisme, og at det bedste ville være, at forhindre dem i at komme indenfor 12 sømil. I kommentarer til den anden forespørgsel sagde hun, at det har aldrig før været af så stor betydning som nu, at færinger selv bestemmer over udlændigesager og grænsekontrol. Efter hendes mening skal færinger bestemme i eget land og ikke nogle fremmede organisationer, der truer færingers grundlæggende rettigheder til resourcer fra havet.
Sea Shepherds aktioner i 2014 og 2015 har ført til frustrationer både blandt almindelige færinger og færøske politikere, da færinger ikke selv kan lovgive om udlændingesager og dermed heller ikke kan bestemme over, hvem der får lov til at komme ind i landet, da det er fælles anliggender og danske myndigheder der bestemmer, og de vil ikke nægte Sea Shepherd adgang til Færøerne. Flere lagtingsmedlemmer har ytret ønske om, at Færøerne bør overtage udlændingesager. I februar 2016 sagde udenrigsministeren, Poul Michelsen, at på Færøerne skal færinger bestemme og ikke Sea Shepherd, men det havde de gjort indtil nu (feb. 2016). Derfor ville han og landsstyret overtage udlændingesager, og i november 2015 underskrev den danske minister Inger Støjberg en aftale med færøernes landsstyre om at gå i gang med det forberedende arbejde, der skal til for at Færøerne kan overtage udlændingesager.
I januar 2016 meddelte organisationen Sea Shepherd, at de ikke ville starte en ny kampagne på Færøerne i 2016. I stedet ville de ændre taktik. De ville ikke gøre det, som færinger regnede med at de ville gøre, og de ville nægte at betale bøder og forlange at komme i fængsel i stedet. De skrev på organisationens hjemmeside, at de i flere år havde taget mange billeder og optaget i hundredvis af timer på video, og at de nu ville bruge disse for at vise hele verden, hvordan grindefangst foregik. De siger, at de har samlet mange beviser på det som de kalder "illegale aktiviteter foretaget af de delfindræbende mordere og de færøske og danske regeringer". Nu var der i følge Sea Shepherd brug for deres skibe andre steder, og nu var det på tide at lave dokumentarfilm og komme med nye strategier rettet mod dansk og færøsk turisme. Derudover ville de gå lovens vej for at udstille og rejse tiltale for brud af europæiske og internationale naturfredningslove. En af de nye strategier går ud på at vise videoklip fra grindefangst på Færøerne ved store sportsstadion, hvor mange mennesker er samlet for at se på rugby, fodbold og andre sportskonkurrencer.
Den 22. januar 2016 startede retssagen mod Sea Shepherd i en sag der bl.a. omhandler organisationens båd Echo, der blev beslaglagt af Politiet efter grindejagten i Sandavágur den 12. august 2015. Det lykkedes dem der sejlede båden af flygte fra politiet. Båden blev senere beslaglagt af britisk politi ved Shetland. Alex Cornelissen, der havde fået indkaldelse til retssagen, mødte ikke. Han fik besked om at møde i Færøernes Ret den 22. og 25. januar 2016, da han mødte til høringen om grindefangst på Færøerne, som blev holdt på Christiansborg den 18. november 2015. Geert Vons, lederen af Sea Shepherd Holland fik også meddelelsen og det samme gjorde Alex Cornelissens advokat.  Sea Shepherd var anklaget for brud på Grindeloven og Straffeloven. Retssagen blev udsat. Anklagemyndigheden ankede rettens afgørelse til Østre Landsret.
Straffesagen mod de fem Sea Shepherd folk, der er anklaget mod brud på grindeloven ved grinden i Bøur (fire personer) og i Sandagerð i Tórshavn (1 person) den 23. juli 2015 tog to dage og foregik i Østre Landsret i Tórshavn den 9. og 10. marts 2016. Den 9. marts skulle fire personer fra Sea Shepherd møde i retten, der var tale om de fire, der blev arresteret ved Bøur-grinden: Xavier Figarella, Marianna Baldo, Christophe Bondue og Rosie Kunneke, der i 2015 blev idømt bøder på mellem 25.000 til 35.000 kroner samt udvisning. Derudover skulle en repræsentant for Stichting Sea Shepherd Global møde i retten den 9. marts 2016. Den 10. marts 2016 skulle de samme personer igen møde i retten og derudover skulle Kevin Scheltz også møde, han blev arresteret ved Sandagerð-grinden i Tórshavn den 23. juli 2015 og fik ved retssagen i 2015 idømt 5.000 kroner i bøde.Under retssagen den 9. marts 2016 krævede anklageren, Linda Hesselberg, at politiet fik hjemmel til at beslaglægge Sea Shepherds gummibåd, der blev brugt i grinden i Bøur og radioudstyret i den. Hun sammenlignede med fiskeskibe, der fiskede ulovligt og fik beslaglagt deres fiskeudstyr som straf. Hun brugte megen tid på at gennemgå grindeloven og de seneste ændringer i den. Forsvareren Jógvan Páll Lassen sagde, at det ikke kunne bevises, at Sea Shepherd forsøgte at forhindre grindefangsten og at de aldrig havde reddet en eneste grindehval ved at løbe ud i havet under en grindefangst. Gummibåden havde sejlet parallelt med grinden, og manden der var løbet ud i havet havde vendt sig imod folket inde på stranden og havde sagt noget til dem, det påvirkede i følge Lassen ikke grindefangsten, og kvinden blev arresteret, før hun nåede ud i havet, så ingen kunne vide, hvilken hensigt hun havde. Han mente, at bøder på 25.000 og 30.000 var alt for store. Lassen benyttede også lejligheden til at takke Sea Shepherd for, at de var årsag til, at færinger havde forbedret grindefangsten og slagtningsmetoden. Hvis det ikke havde været for pres udefra, så ville færinger sikkert stadig bruge hvalspyd til at stikke grindehvalerne med, hvilken nu var forbudt, sagde Lassen.Som et kuriosum mente forsvareren Jógvan Páll Lassen, at det måtte være et enestående tilfælde i færøsk retshistorie, at både den anklagede, forsvareren, anklageren og dommeren havde været til stede ved hændelsen, som den anklagede var anklaget for. Han talte om grindefangsten i Tórshavn, hvor en Sea Shepherd-aktivist blev arresteret inde på stranden. Lassen og dommeren, Søren Holm Seerup, havde deltaget i selve grindejagten på havet, anklageren havde været tilskuer inde på bakken ved stranden og den anklagede havde været på stranden.
Østre Landsret afsagde dom den 17. marts 2016. Dommeren valgte dels at formindske bøderne, som var på 30.000 og 35.000 til 3 Sea Shepherd aktivister fra grinden i Bøur, til 25.000 kroner, og dels at forhøje bøden som Færøernes Ret havde fastsat til 5.000 kroner til manden som forstyrrede grindefangsten i Tórshavn og nægtede at adlyde politiet, til 12.500 kroner. Landsretten stadfæstende bøden på 25.000 kroner til den fjerde person, der forstyrrede grindefangsten i Bøur. Bøden til organsationen Sea Shepherd på 75.000 kroner blev stadfæstet af Landsretten.
Anklageren Linda Hesselberg sagde i et interview med in.fo, at hun var meget tilfreds med dommen, og at Færøernes Ret nu vidste, hvad Østre Landsret lagde vægt på. Bøderne for brud på grindloven skal i udgangspunktet være 25.000 kr., der skulle være meget skærpende omstændigheder, hvis bøden skulle være højere. Dommen viste også, at det var helt i orden at politiet beslaglægger både og andet udstyr, som Sea Shepherd har brugt til at forstyrre en grindefangst med, dommen fra Færøernes Ret blev derved omstødt. Hesselberg mente, at det sandsynligvis ville få den konsekvens for Sea Shepherd, at de ville tænke sig grundigt om før de sendte udstyr til Færøerne fremover. Landsretten har med dommen også stadfæstet, at det var i orden at dømme selve organisationen, for kriminelle handlinger begået af deres medlemmer og at det var i orden at domme angående Sea Shepherd blev bekendtgjort via en af deres folk, som i dette tilfælde til lederen Rosie Kunneke. 
Paul Watson, grundlæggeren af Sea Shepherd, skrev en kommentar på sin Facebook-side den 21. marts 2016 med overskriften The Lowlife Legalistic Lethal Lusts of Linda, the Ludicrous Lagertha of the Ferocious Isles, hvor han kommenterede Østre Landsrets dom. Sammen med kommentaren var et manipuleret billede af anklageren Linda Hesselberg, hvor blodstænk var tegnet på hendes ansigt og en vikingehat på hendes hoved. Han skrev, at han var stolt af dommen i Østre Landsret, for den stadfæstede, at Sea Shepherd fik dom for at forsøge at redde hvaler. Han mente dog, at Østre Landsret var en latterlig ret og langt mindre vigtig end verdens højeste ret, som japanske hvalfangere i følge Watson, ignorerede. Han mente, at da japanerne kunne ignorere verdens højeste ret og det ingen konsekvenser fik, så kunne Sea Shepherd også ignorere Danmarks Østre Landsret, som Watson kalder the Faroese “high court.” Han skrev, at Sea Shepherd ikke ville betale bøderne. Blandt Watsons argumenter var, at 85% af Færøernes befolkning i følge ham har danske pas, og at Danmark er medlem af EU og at EU-lande ikke har lov til at drive hvalfangst. Sea Shepherd Global fik en bøde på 75.000 danske kroner, men Watson siger, at Sea Shepherd Global ikke ejer en eneste dansk krone. Den del af Sea Shepherd organisationen  er et center, der tager sig af at koordinere i forbindelse med de mange frivillige, der tager på aktioner for Sea Shepherd. I den sidste halvdel af den lange kommentar skriver Watson nedgørende ting om anklageren.
Færøernes fiskeriminister Høgni Hoydal har lagt forslag til ændringer af Grindeloven for Lagtinget i marts 2016, forslaget var til 1. behandling den 17. marts 2016. En af ændringerne går ud på at fjerne straffen for ikke at meddele myndighederne hvis man finder en flok grindehvaler. Pligten til at sige myndigheder fra, hvis man ser en flok grindehvaler, er dog forsat stadfæstet i loven. Som forklaring herpå siger Fiskeriministeriet, at det skyldes, at de mener, at myndighederne slet ikke vil få besked om grind, eller vil få beskeden for sent, og at det kan medføre uorganiseret grindefangst med risiko for unødig lidelse for grindehvalerne. En ændring som er kommet med i forslaget til ændring af Grindeloven er at det skal være strafbart at forstyrre, også når der ikke er tale om grindefangst men om videnskabelig mærkning af grindehvaler.  Det viste sig i 2015, at Sea Shepherd også forsøgte at forhindre, at Færøernes Naturmuseum fik påsat satellit-sendere til forskningsformål. De kunne ikke straffes, da der ikke var tale om slagtning af grindehvalerne, og fordi grindeloven ikke sagde noget om, at det var strafbart at forsøge at forhindre at der blev fastsat satellit-sendere på nogle hvaler, så Naturmuseet kunne følge hvalernes færden i det Nordatlantiske Hav. Ved 1. behandling i Lagtinget den 17. marts 2016 blev det besluttet at sende det til Lagtingets erhvervsudvalg til videre behandling.
Anklagemyndigheden forberedte en sag mod Stichting Sea Shepherd Global, hvor anklagemyndighedens påstand var, at folk fra organisationen satte flere menneskeliv i fare under den lovlige grindefangst i Sandavágur den 12. august 2015, ved at sejle hensynsløs foran, bagved og på tværs af grindeflokken for at få den til at ændre retning, hvilket førte til sammenstød mellem en af organisationens både og en RHIB-båd Tjaldur fra det færøske fiskeriin­spek­tionsskib Brimil med materiel skade til følge, og hvor de havde udsat to mænd og en ti-årig dreng ombord på båden for nær1iggende fare for deres liv og førlighed. De var også anklaget for at udsætte to politifolk for livsfare under samme grindefangst. Den 23. september 2016 faldt dom i sagen. Retten fandt Stichting Sea Shepherd Global skyldig i brud på grindeloven og straffeloven. Organisationen blev dømt til at betale tyve dagbøder på 10.000 kroner hver. Derudover blev båden Echo beslaglagt samt to motorer med en værdi på ca. 234.000 kroner. Organisationen Stichting Sea Shepherd Global blev også dømt til at betale sagsomkostningerne. Dommen kan ikke ankes, da ingen fra Sea Shepherd mødte op i retten.
To RIB både og en gummibåd, som politiet havde beslaglagt fra Sea Shepherd, blev solgt på auktion i Tórshavn i oktober 2017. Den ene blev købt af privatpersoner for 280.000 kroner, den mindre RIB båd blev købt af de 48 ejere af øen Lítla Dímun for 230.000 kroner. Den skal bruges til at fragte personer, får og materiale mellem Hvalba og Lítla Dímun. Pengene går til den danske statskasse.
