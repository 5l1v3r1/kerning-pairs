
Konflikten om Østgrønland var en konflikt i årene 1931-1933 mellem Danmark og Norge om et ubeboet landområde i Østgrønland, som nogle norske fangstfolk benyttede om sommeren. I de beboede dele af Grønland skulle der indtil 1953 søges om indrejsetilladelse hos den danske stat og dette kunne være svært at opnå, hvis man ikke havde et passende ærinde. Således blev jagt normalt ikke betragtet som et passende ærinde.
Det omstridte landområde var beliggende mellem 71° 30' og 75° 40' N ved en norsk radiostation i Myggebugten på det nordøstlige Grønland. Nordmændene kaldte området Eirik Raudes Land, men området har dog aldrig haft noget direkte med Erik den Røde at gøre. Områdets danske navn er nu Kong Christian X's land.
Det område, som Norge ønskede at opnå overhøjhed over, er senere udlagt som en del af Grønlands Nationalpark, og desuden er der anlagt en by langt mod nord, som blev tilflyttet.
Grønlands ældste nordbobebyggelse var sket ved Erik den Røde, der kom fra Island, hvor han i 982 var blevet dømt fredløs (og dermed statsløs og retsløs) formentlig for 3 år, anklaget for mord. Efter sin fredløse periode vendte han tilbage til Island og ledede i 986 en islandsk udvandring til Grønland med 25 skibe, hvoraf kun 14 nåede frem. 
I 1261 havde tre repræsentanter for de grønlandskoloniserende nordboere ifølge Kong Hakon Hakonssons saga lovet Kong Håkon 4. at yde skat og "bøde til kongen for alle manddrab, hvad enten det drejede sig om norske eller grønlandske (norrøne), og hvad enten de blev dræbt i bygden eller Norðrsetur (dvs. i det nordvestlige Grønland), og helt lige til stjernen (Nordstjernen) skulle kongen modtage frimandsgæld (mandebod)".Finn Gad har påpeget, at der ikke kendes et eneste dokument fra selve Grønland om disse forpligtelser. Han har endvidere gjort gældende, at senere norske kongers hævd på skatter og afgifter, måske var grundløs.Grønlands oprindelige indbyggere – inuitterne – gav aldrig et tilsvarende tilsagn. Senere i Middelalderen uddøde både nordboerne og den norske kongeslægt. Hverken den part, der havde afgivet tilsagnet, eller den part, der havde modtaget det, overlevede således og kunne håndhæve det. Det hører med, at skiftende konger på deres side ikke var i stand til at opfylde de løfter, der havde været en forudsætning for det afgivne tilsagn fra nordboernes side, nemlig at sikre besejlingen på og fragten til og fra Grønland, som nordboerne var så afhængige af efter, at det kongelige skib – Grønlandsknarren – forliste i 1369, men kong Olav 4. Hakonsson (dansk konge under navnet Oluf 2.) udstedte den 31. august 1384 alligevel et brev, hvori kongelig ret til "sækkegæld" på varer fra Grønland blev hævdet. Overhøjhedsretten blev siden hævdet af den udpegede konge for Kalmarunionen Erik af Pommern, der ved dekret af 7. maj 1425 forsøgte at fastholde overhøjhedsrettens gyldighed.
På dette grundlag håndhævede først Kalmarunionens, siden de dansk-norske konger en overhøjhed over Grønland, som ikke blev bestridt af nogen anden magt. Nogle eksempler:
1917 erklærede USA: "De Amerikanske Forenede Staters Regering vil ikke modsætte sig, at den danske Regering udvider sine politiske og økonomiske interesser til hele Grønland",
1920 besvarede Storbritannien, Frankrig, Italien og Japan en dansk forespørgsel om suverænitet over hele Grønland imødekommende.Indtil Norge gjorde det i 1931, havde intet andet land betvivlet dansk overhøjhed over Grønland.
Ved freden i Kiel 1814 opløstes Danmark-Norge, og Norge blev afstået til Sverige. Det blev understreget, at denne overdragelse ikke omfattede Grønland eller andre områder, der ellers ansås som norske "skattelande":
Dessa Biskopsdömen, Stift och Provinser, innefattande hela Konunga-Riket Norrige med alla dess Inbyggare, Städer, Hamnar, Fästningar, Byar och Öar utmed hela detta Rikes kuster, tillika med deras tillhörigheter (Grönland, Ferröarne och Island här under likwäl icke inbegripne); äfwensom de med alla förmoner, rättigheter och afkastningar skola hädanefter under full ägo och öfwerherreskap tillhöra Hans Maj:t Konungen af Swerige, och utgöra ett Konunga-Rike förenadt med Swerige."I praksis havde disse områder da i omtrent 200 år ubestridt været styret af skiftende dansk-norske konger siddende i Danmark.
Gennem årene blev der gennemført dels flere forskningsekspeditioner under dansk ledelse og/eller overopsyn, dels gjort forskellige tiltag til støtte for Østgrønland:
I 1829-1830 besejlede V.A. Graah sydøstkysten fra Kap Farvel op mod Ammassalik.
I 1883-1885 skete "Konebådsekspeditionen" under ledelse af Gustav Holm til Østgrønland og Ammassalik.
I 1891-1892 udforskede C.H. Ryder Scoresbysund og området omkring mundingen af denne.
I 1898-1900 foretog G.C. Amdrup en rejse i robåd fra Scoresbysund til Ammassalik.
I 1906-1908 foregik "Danmark-ekspeditionen" under ledelse af Mylius-Erichsen til Nordøstgrønland i 1906-1908.
I 1909-1910 skete "Alabama-ekspeditionen" under ledelse af Ejnar Mikkelsen i 1909 til samme område.
I 1912-1913 foregik den danske ekspedition under ledelse af I.P. Koch til Dronning Louises Land og tværs over Nordgrønlands indlandsis. Siden fulgte flere danske ekspeditioner.I 1894 oprettedes en handelsstation i Ammassalik. Baggrunden var, at Gustav Holm i 1884 havde overvintret på denne boplads. Da var antallet af mennesker på stedet 413. De følgende år rejste mange mennesker sydpå, fordi de ville bo nærmere ved de danske kolonier på vestkysten for lettere at skaffe sig de europæiske varer, som de havde fået smag for, og i 1892 var der kun 293 mennesker tilbage. For at undgå en yderligere afvandring og samtidig imødekomme inuitternes forsyningsbehov, blev en handels- og missionsstation derfor oprettet midt i distriktet ved Tasiusak-bugten i 1894, og derefter voksede befolkningen atter og den 1. januar 1913 var antallet af bosatte steget til 593.For at sikre handelen på Østgrønland fra dansk side oprettedes 1919 "A/S Østgrønlandsk Kompagni", der virkede frem til 1924, og fra 1929 Østgrønlandsk Fangstkompagni Nanok A/S, der virkede frem til 1952.I 1924-1925 oprettede den danske Scoresbysund-komite en lille koloni ved Scoresbysund planlagt af Grønlands Styrelse og dannet overvejende af udflyttere fra Ammassalik. Kolonien blev hurtigt overtaget af den danske stat, som lod den udbygge med en handelsbestyrer, radiostation, præst, kirke og jordemoder.Disse tiltag bidrog til at fastholde og hjælpe den østgrønlandske bosættelse.
I 1905 havde Norge løsrevet sig fra det svenske overherredømme. I det selvstændige Norge anså mange Østgrønland for et "ingenmandsland", som man fra norsk side i årevis havde besøgt for at udnytte naturressourcerne og man ville derfor ikke anerkende Danmarks overhøjhed over dette ubeboede landområde. Nordmændene var dog delte i spørgsmålet; blandt de, der ivrede for en norsk aktion, var Adolf Hoel og Gustav Smedal.
Fra 1908 foregik jævnligt norsk sælfangst ved den østgrønlandske kyst og i 1922 oprettedes telegrafstationen Myggbukta.Norge arbejdede i 1919 på at få Svalbard ind under Norge. I samtaler med den danske ambassadør i Norge sommeren 1919 udtalte den norske udenrigsminister Nils Claus Ihlen sig om Grønlandssagen. I en samtale den 22. juli 1919 kom den såkaldte Ihlen-deklaration, som gik ud på, at Danmark skulle støtte Norges krav på Svalbard under fredskonferencen i Paris. Til gengæld skulle Norge ikke gøre krav på hverken hele eller dele af Grønland.
Den 10. maj 1921 erklærede Danmark efter de ovennævnte tilsagn fra andre lande, at hele Grønland skulle være under dansk herredømme, hvilket den norske regering først havde lovet at give tilsagn til, men siden fragik under påstand af krænkede norske rettigheder på grund af de norske sæl- og hvalfangere, som holdt til på Østgrønland.
Ejnar Mikkelsen har anført, at Norges begrundelse var uberettiget, da mere end 90 % af fangsterne af sæl skete på pakisen uden for den daværende territorialgrænse. Som følge af den norske modstand indgik Danmark og Norge i 1924 en aftale, Østgrønlandsoverenskomsten af 1924. Heri hed det blandt andet:
Man er ikke blevet enige om suverænitetsspørgsmålet, men Norge har sikret sig retten til at fortsætte med at drive fangst og Danmark har forbeholdt sig ret til at oprette en koloni ved Scoresbysund."I henhold til aftalen blev det tilladt for norske (og danske og islandske) borgere at gå i land, overvintre og drive jagt, fangst og fiskeri – samt under særlige vilkår at bosætte sig. Ammassalik- og Scoresbysunddistriktet var udtrykkeligt undtaget fra tilladelsen. Begge de grønlandske landsråd protestede kraftigt mod disse indrømmelser, som de opfattede som overgreb på deres land.Aftalen lignede umiddelbart en stor imødekommelse af de norske krav, men reelt fik Danmark nu yderligere udvidet sit overherredømme. I traktatens § 6 hed det:
Forsaavidt den paatænkte eskimoiske Bebyggelse ved Scoresbysund maatte blive iværksat, skal Bestemmelserne i denne Overenskomst ikke være til hinder for at det dertil fornødne Omraade bliver forbeholdt denne Bebyggelse, og at der bliver udfærdiget Særbestemmelser, som Hensynet til den indfødte grønlandske Befolkning kræver".Med andre ord: Norge anerkendte Danmarks ret til at lade opføre en ny fast beboelse og derefter indføre særbestemmelser, der reelt indebar dansk overhøjhedsret over stedet, hvis udstrækning tilmed ikke var fastlagt. Den norske officer og polarforsker Gunnar Isachsen udtalte til Lauge Koch efter traktatens indgåelse:
"Da vi anerkendte Monopolet i Scoresby Sund, gav vi Nøglen til Østgrønland fra os".
Grønlandsoverenskomsten lod spørgsmålet om overherredømme stå åbent. Da Danmark varslede en ny ekspedition til Østgrønland i 1930, tilspidsedes konflikten om området. Gustav Smedal udgav bøgerne Nasjonalt forfall: Tilbakeblikk og fremtidsmål i Grønlandssaken (Oslo 1935) og Før det blir for sent: Artikler og uttalelser om grønlandspørsmålet (Oslo 1940), hvori han gav udtryk for sine holdninger. Desuden skrev han i sin dagbog, at han frygtede, at den danske ekspedition ville tippe vægten i spørgsmålet om overherredømme til Danmarks fordel.Den 27. juni 1931 besatte en norsk ekspedition på 5 mand ledet af den norske fanger Hallvard Devold området. Med henvisning til Erik den Røde (der var den første nordbo til at bosætte sig Grønland i 985) kaldte de området "Eirik Raudes Land". Det besatte område lå ret nær ved de grønlandske, beboede områder. Devold sendte et telegram til Norge for at oplyse om okkupationen:
«I nærvær av Eiliv Herdal, Tor Halle, Ingvald Strøm og Søren Richter er idag det norske flagg heist i Myggbukta. Og landet mellom Carlsbergfjord i syd og Besselfjord i nord okkupert i Hans Majestet Kong Haakons navn. Landet har vi kalt Eirik Raudes land».I virkeligheden var okkupationen et privat initiativ, og Kolstad-regeringen i Norge tog først afstand fra den. Smedal skrev i sin dagbog, at hensigten med den private aktion var at få de norske myndigheder til at indse, at øget dansk interesse for områderne kunne svække Norges mulige rettigheder. Efter en intens lobbyvirksomhed valgte Stortinget og en enstemmig norsk regering at gå ind for en annektering af området den 10. juli 1931. Samme dag blev Helge Ingstad udnævnt til sysselmand over det nye territorium. Norges forsvarsminister, Vidkun Quisling, gav ordre til, at den norske marine skulle støtte okkupationen om nødvendigt. Sagen var så tyngende for de involverede parter i Norge, at justitsminister Asbjørn Lindboe opsøgte et medium, Ingeborg Køber, som senere blev kendt fra Køber-sagen, i håb om at hun kunne fremmane den nyligt afdøde statsminister Peder Kolstads ånd. Lindboe ville gerne bede afdøde om råd.Danmark indklagede straks Norge for den internationale domstol i Haag.
Ingstad ankom til Eirik Raudes Land med ishavsskuden Polarbjørn i 1932, og overvintrede i Antarctichavn vinteren 1932-33 sammen med sin fem mand store stab. Med båd og hundespand besøgte de fangstmænd og "sørgede for lov og orden". Den norske aktivitet blev udvidet efter annekteringen, blandt andet med en større ekspedition, der blev sendt ud i 1932 med ishavsskuden "Polarbjørn". På ekspeditionen deltog også to fly, som havde til opgave at flyfotografere området til kortlægning.
Den norske nationalt sindede Idar Handagard forsøgte (i 1932) at bestride lovligheden af adskillelsen mellem Grønland og Norge med henvisning til Kongeloven af 1665, hvori det hedder:
"Danmark og Norge samt alle dertil hørende provinser og lande, øer ... skal uskiftet og udelt være og blive under en Danmarks og Norges enevolds arvekonge".
Begge de daværende grønlandske landsråd vedtog udtalelser til fordel for et fortsat tilhørsforhold til Danmark.
"Sydgrønlands Landsråd, der repræsenterer over halvdelen af Grønlands befolkning, udtaler enstemmigt ud fra 200 års erfaringer sin ubetingede tillid til Danmarks ledelse af de grønlandske anliggender, idet Danmarks førelse altid har tilstræbt fremgang for den grønlandske nation i kultur og i levevilkår uden derved at tage hensyn til, om Danmark fik nogen fordel af landet.
Landsrådet kan derfor ikke tænke sig Grønland eller en del deraf under nogen anden stat."På lignende måde udtalte det nordgrønlandske landsråd blandt andet:
"Det grønlandske folk har i over tusind år, ved hjælp af sin ejendommelige, på samme tid oprindelige og højt specialiserede erhvervskultur, været i stand til at finde livsmuligheder på Grønlands fattige og golde kyster. Grønlænderne har været beskyttet af den danske stat og har under Danmarks førelse og under økonomiske ofre fra Danmark gjort fremskridt på åndelige, hygiejniske og materielle områder, så vi er et levedygtigt folk med en større årlig tilvækstprocent end mange europæiske staters, til trods for den store risiko, vort erhverv medfører. Vi kan ikke forlade dette land og søge vort erhverv andre steder, derfor må vi tænke på de reserver, vort land har, som kan tjene til nytte for den kommende generation.
I Danmark har ansvarlige statsmænd udtalt, at den danske statskasse giver afkald på at have et økonomisk overskud fra Grønland, og dette synspunkt er dér lovfæstet. Derfor kan det ikke undre, at det er det grønlandske folks urokkelige ønske, at dets fremtidige udvikling må fortsættes under Danmarks styrelse, og endvidere, at Danmark måtte blive tilkendt en ubeskåret højhedsret over hele Grønland, så at grønlænderne derved kunne skånes for andre nationers ukontrollerede indgreb i deres erhvervsmuligheder."Disse udtalelser havde særlig betydning derved, at det var første gang, at Grønlands egne repræsentanter og talsmænd over for det internationale samfund havde tilkendegivet deres standpunkt. 
Den danske regerings indstævning af Norge for den Internationale Domstol i Haag skete den 12. juli 1931, to dage efter Kolstadregeringens stadfæstelse af okkupationen. Danmark hævdede, at dansk suverænitet var overtrådt i området.
Under sagen hævdede Norge, at området var ingenmandsland, dvs. at det ikke tilhørte nogen, mens Danmark hævdede at have udfoldet sin statslige myndighed over hele Grønland.
Den 5. april 1933 afgjorde den Internationale Domstol i Haag med 12 stemmer mod 2:
at hver part skulle bære sine sagsomkostninger.Af de to dommere, der ikke støttede Danmark, var den ene Norges repræsentant, den anden – en italiensk dommer – var uenig i de givne begrundelser for dommen.I Antarctichavn modtog Ingstad et telegram om domsafgørelsen, hvori det hed, at
"Norge for Haag-domstolen (har) tabt Grønlandssagen i alle punkter."Dommen var uventet for Ingstad og hans folk, og Helge Ingstad skildrede siden stemningen blandt deltagerne:
"Vi, en efter en, rejser os stille og søger ud af hytten. Omkring os ligger landet gnistrende hvidt under vårsolen. Der skimter vi indløbet til Drømbugten på den anden side af fjordisen, hvor skrugardene hildres til vejrs. Der er Nansenryggen, der er Steinrøisdalen og haugen, hvor den første moskusokse blev skudt. Bagom stiger landet forjættende frem med fjeld bag fjeld, alt dette vi har levet os ind med og regnet som vort."Med dommen blev det dermed fastslået, at hele Grønland fremover skulle være under dansk suverænitet.
Norge har ikke siden bestridt den danske overhøjhed. Under 2. verdenskrig var der kredse omkring Vidkun Quisling, der ønskede den nazi-tyske besættelsesmagts hjælp til at erobre grønlandsk område, men tyskerne afviste dette.
Knud Berlin: Danmarks ret til Grønland: En udredning af Grønlands, Islands og Færøernes Stilling til Norge og danmark før og nu. København 1932,
Einar-Arne Drivenes, Harald Dag Jølle (red.): Norsk polarhistorie, bind 2 Vitenskapene. Oslo 2004. ISBN 82-05-32656-8
Odd-Bjørn Fure: Norsk utenrikspolitikks historie. Bind 3 Mellomkrigstid : 1920-1940, Oslo 1996. ISBN 82-00-22534-8
Ivar Lohne: Grønlandssaken 1919-1945 : fra borgerlig nasjonalt samlingsmerke til nasjonalsosialistisk symbolsak, Hovedoppgave i historie – Universitetet i Tromsø, 2000.
Gustav Smedal: Nasjonalt forfall: Tilbakeblikk og fremtidsmål i Grønlandssaken (Oslo 1935)
Gustav Smedal: Før det blir for sent: Artikler og uttalelser om grønlandspørsmålet (Oslo 1940)
Axel Kjær Sørensen: Danmark-Grønland i det 20. århundrede – en historisk oversigt; Viborg 1983; ISBN 87-17-05130-4
Zakarias Wang: The First Salute for the Independent Faroe Islands, Stiðin 2013, 206 sider, ISBN 978-99918-42-71-4
Eske Brun: "Østgrønlands-overenskomsten" (Tidsskriftet Grønland 1966, Nr. 4; s. 127-136)
Ole Feldbæk: "De nordatlantiske øer og freden i Kiel 1814" (Historisk Tidsskrift, 16. række, Bind 4; 1995)
Finn Gad: "Grønlands tilslutning til Norgesvældet 1261" (Tidsskriftet Grønland 1964, Nr. 7; s. 252-272)
Lauge Koch: "Fra Scoresby Sund til Danmarks Havn. (Rapport om den danske geologiske Ekspedition til Østgrønland)" (Geografisk Tidsskrift, Bind 30; 1927)
Dan Laursen: "Danmark Ekspeditionens politiske betydning" (Tidsskriftet Grønland 1966, Nr. 12; s. 413-417)
Astrid Duus Mikkelsen: "Fangstmændene i Nordøstgrønland 1908-1960" (Tidsskriftet Grønland 2001, Nr. 7; s. 258-266)
Ejnar Mikkelsen: "Scoresbysund – komiteen igennem 50 år" (Tidsskriftet Grønland 1975, Nr. 1; s. 134-137)
Ejnar Mikkelsen: "Narhvaltanden fra Scoresbysund" (Tidsskriftet Grønland 1989, Nr. 7; s. 199-260)
Jens Nielsen: "Spredte tanker om Scoresbysund ved nok et jubilæum" (Tidsskriftet Grønland 1974, Nr. 6; s. 187-191)
Legal Status of Eastern Greenland, PCIJ Series A/B No. 53 (5 April 1933) – Dommen i Grønlandssagen
Frode Skarstein: "Erik the Red’s Land: the land that never was" (Polar Research 25, (2) s. 173-179

Kong Valdemars Jordebog er den gængse betegnelse for en gruppe tekster fra det 13. århundrede, Valdemar Sejrs tid. Teksterne er den første art matrikulation af kongens ejendom.
Jordebogen er som tekst-empirisk kildemateriale et værdifuldt grundlag for stednavneforskningen og studiet af sociale strukturelle elementer som rigs-konstitution og godsbesiddelse i Valdemarernes Danmark.
Bogen er en del af et større manuskript Codex Holmiensis A 41. I Danmark blev jordebogen først publiceret af P.F. Suhm 1792 som Liber census Daniæ (dansk: Danske skattebog), og det er skat og matrikulation, der traditionelt danner rammen for forståelsen af jordebogens indhold. I artiklen følges O. Nielsens tekstafgrænsning publiceret 1873. Samme afgrænsning genfindes i den seneste udgave af (Aakjær 1943).
Sammenlignet med samlingsbindets øvrige tekstdele er jordebogen for det meste optegnelser med fiskalt indhold. Den består fortrinsvis af navneord og tal. Inden for denne typologi er der tydeligt markerede og indholdsmæssigt forskellige afsnit, men desværre findes der ikke en forklaring på motiv.
Sandsynligvis er afsnittene i "Kong Valdemars Jordebog" først sammenstykket ved afskriftens tilblivelse ca. år 1300. De oprindelige tekststykker er dateret forskelligt; de menes nedskrevet 1231-1265.
Tekstens afgrænsning har en forvirret historie, der er beskrevet under Jordebogens afgrænsning. Tekstens enkelte afsnit har en selvstændig karakter, og det er ikke sjældent de enkelte afsnit, der skrives om eller refereres til. En afgrænsning foreligger med (Nielsen 1873).
Teksten som helhed består overvejende af navneord og tal uden almindelig syntaks. En lignende typologi kendes fra en del andre samtidige tekster: Kongerækker, paverækker og dødebøger samt til dels også kalendarier og annaler.[kilde mangler] Jordebogen er en selvstændig teksttype og almindeligt kendt - se nedenfor Det historiske indhold. Navneordene falder i forskellige kategorier:
Specielle tekstelementer er to symboler, der minder om versalerne F og C, samt varierede farver og initialerne af det følgende stednavn. Tekstfordelingen på den enkelte side skrives ofte i 2-3 spalter. Sproget er overvejende latin, mens stednavne er på dansk.
Afsnitsinddeling og deres titler er nogenlunde almindelige, men forekommer ikke i manuskriptet. De tre første afsnit regner Nielsen for mest i overensstemmelse med betegnelsen Kong Valdemars Jordebog.
(1.) "Kongens Jordebog", "hovedstykket"Den indledende overskrift er Jylland (latin: Iucia) med undertitlen Det Herrens år 1231 er dette skrevet.
Listen optegner især stednavne, men også personnavne. Afsnittet er generelt skrevet som en tabularisk oversigt i to spalter.
Versalen F markerer et syssel (olddansk:susæl) eller en landsdel: Vtland (frisisk område), Feonia, Alsæ, Ærræ, Thosland (Tåsinge), Langeland, Laland, Falstria, Syaland, Møn, Scaniæ, Halland, Blekyng
Versalen C er skrevet med lidt mindre skrift og markerer et herred i teksten forkortet hr, men bruges også i flæng enkelte steder.Afsnittet består hovedsageligt af linjer indledt med versalen C, men brydes et par gange i denne opstilling  fx for Ditmarsken, der står på en side for sig selv, fulgt af en blank side; lignende eksempler er Hjulby på Fyn og tilføjelsen til Hindsholm også på Fyn. "Hovedstykket"s oplysninger har også et variant indhold - se følgende afsnit Enkelte teksteksempler.
(2.) "Kronens jordebog", "Kongelevlisten"Afsnittet er konsekvent holdt i tre spalter og med en indledende sætning skrevet uden særlig markering: "Dette hører til kununglef i Jylland" (latin: Ista pertinent ad kununglef in iucia)
Versalen C er skrevet lidt mindre og markerer (før Sjælland) feonia, laland, falstria, alsia, ærræ, (efter Blekinge) hallandia, thosland, langeland, Ymbræ (Femern), Rø (Rygen) ogBurghændeholm (Bornholm); 
Afsnittet indledes med den umarkerede sætning "Her er ø-navnene" (latin: Hec sunt nomina insularu)
og er holdt i to spalter på de to første sider og tre på den sidste fulde side.
Versalen F markerer Vvæstænland og betegner iflg. Nielsen området vest for Jylland.Teksten består altovervejende af ønavne, dyrenavne samt 'hus', nogen gange forkortet h, og 'clostær'. Dyrenavnene er: da (då), ra (rå), hiort, hio, haræ, har, marth (mår), æbin (egern?), hors (hest).
(4.) "Kongens vintergæsteri", "Natholdslisten", "Vinternatholdslisten"Afsnittet er skrevet ud i et og indledes uden særlig markering med ordene: "Kongens vintergæsteri er i to nætter" (latin: Procuracio hiemalis dni regis est de dua noctibus).
Dog er opstillingen 'typografisk' særpræget. Sidste del af "Ølisten" når halvvejs ned på første side. "Kongens vintergæsteri" starter alligevel øverst på siden, og skrives først i fuld bredde efter "Ølisten"s sidste linje.
 Teksten opremser diverse fødevarer - grise, okser, får, høns, salt, sild, ost, smør, malt, porse, peber og kommen - men også pengebeløb til diverse stillinger, herunder drot, marsk og skænk (latin: dapifero, marscalco, pincerne).
(5.) "Hallandslisten"Afsnittet her består af underafsnit med nogen syntaks og skrevet ud i sidens fulde bredde, men stadig meget liste-agtig. Afsnittet indledes med: Her er de indtægter i Halland der hører til kongens dominium. (latin: Hii sunt reddit in hallandia prtinentes ad dnm rege).
Versalen F bruges på listens første side og markerer en landsdel: Fyæræ, Vviskærdal. Stednavnene er senere kendt som herreder, og Nielsen angiver i oversættelsen her Fjære herred og Viske herred.
Versalen C bruges på listens to næste sider og markerer et herred eller en landsdel: Henøflæ (Himle herred, som ovenfor)."Hallandslisten" afsluttes med to resumerende underafsnit, der markeres af versalen C.
Naturalierne omfatter: frumenti, ordeo, auene (korn, byg, havre), boues, porcos, oues, gallinam, anserem (okse, svin, får, høne, gås), pisces, salmones (fisk, laks), brasei, pernas, butiri, casei, mellis, wadmal, sale (malt, flæsk, smør, ost, honning, vadmel, salt).
Termerne omfatter befolkning, mønt, mål og vægt: incolis, rustici, colonis (indbygger, bonde, landboer/fæstebonde); mansio, molendino, foro, opidis, opida siluestria, prouincia (gård, mølle, torve(rettighed), byer, skovbyer, herred); nauis (skib/skibsrede); danske termer: hafnæ, quærsæt (havne og kværsæde); warstudh, warstuth, wintærstud, winterstudh, wintærstudh (vårstud og vinterstud) - se også nedenfor Afgifter og taksering.Den latinske term dominum oversættes ikke, men indikerer her jordbesiddelse.
Personnavne forekommer i relation til skibene som "Nauigium thorlaci" (dansk: Thorlaks skib).
(6.) "Hallands grænser"Afsnittet er skrevet på dansk. Det indledes med versalen F og ordene "Landæmærkæ byrius i" hvorefter følger et stednavn - "byrius" oversættes med 'begynde'.
Teksten er skrevet ud i et og er jordebogens mest syntaksfattige del og består af 'i' og stednavn som i fiæræ. I klæuræås etc. Versalen C markerer et herred og et nyt underafsnit.
(7.) Skødenotitser mm vedrørende Halland, "Hallands grænseregulering", "Hallandske adkomster"Afsnittet er på latin og er et af jordebogens mere syntaksprægede tekststykker og ikke tabularisk opsat.
Linjeskift med foranstillet versal C markerer de følgende skødenotitser. Dog forekommer et enkelt indskudt versal C.I dette afsnit er der 34 personnavne, heriblandt kong Valdemar, kong Kristoffer og hertug Knud, hertug af Estland (en), mens resten ikke bærer nogen titel. Listens ene kvindenavn Gundbiør er jordbesidder.
(9.) "Falsterlisten"Afsnittet indledes med "Beskrivelse af en vis del af Falster" (latin: Descripcio cuiusdam partis falstrie).
Afsnittet har markerede linjeskift med foranstillet versal C efterfulgt af stednavn.Optegnelsen er ikke umiddelbart tabularisk da versalen C også forekommer i den løbende tekst - se også Enkelte teksteksempler.
(14.) "Estlandslisten" Teksten er ordnet tabularisk, men også meget skiftende: Indtrykket er at optegnelserne forekommer i klynger. Versalerne F og C forekommer enkelte steder. Teksten består overvejende af stednavne og personnavne og mangler generelt både syntaks og terminologi.
De gennemgående termer er parochia, rex, monachi, dominus: Sogn, konge, munk. Dominus er oversat med "Hr.".(17.) "Broderlisten", "Broderskabslisten" Teksten er holdt i to spalter på nær den sidste side, hvor teksten er skrevet i fuld sidebredde. Listen består af stednavne, personnavne, embedstitler og betegnelsen latin: fratres (dansk: brødre).
Embedstitlerne omfatter: Episcopus, Prepositus (bisp, provst); rex, marscalcus, cancellarius, camerarius (konge, marsk, kansler, kammermester).Den eneste almindelige syntaks-konstruktion er isti tres fratres (her tre brødre), der kun forekommer en enkelt gang.
Listen indeholder 215 personnavne fra Jyllands sysler samt Fyn og Sjælland. 50 navne på listen afspejler kristendommens indflydelse; heraf hed de 18 Niels (Nigles, Nicgles, Nicles - Sankt Nikolaus), 16 hed Peter (Peter, Pæter - Apostlen Peter) og otte hed Johannes/Jon (Iones, Ion - Apostlen Johannes).
Ifølge Kristian Hald omfattede Istedsyssel det frisiske område, og her findes også frisiske og saksiske navne som Occa, Poppo, Wirik, Liæf, Folklef, Radolf.
Oprindeligt kildemateriale dokumenterer, at flere af grupperne består af biologisk beslægtede brødre.
Det mest tankevækkende i "Broderlisten" er vel dels motivet for den oprindelige optegnelse, dels dens indføjelse i «Codex Holmiensis A41». Med udgangspunkt i hird-betegnelsen fandt T.E.Christiansen (1966) et holdepunkt for beskrivelsen af "Broderlisten".
I 2006 blev listen beskrevet i  projekt-temaet "Danske korstog i middelalderen" ved Syddansk Universitetscenter.
læg 18 (8.) Optegnelse om det gods Haquinus Palnesøn tilskødede kong Christoffer; (10.) Lollandslisten; (11.) Femernlisten; læg 6-8 (12.) Indtægtslisten; (13.) den mindre Estlandsliste og de preussiske provinser; (15.) Plovtalslisten; (16.) Bylisten
Eksemplerne er efter Nielsens udgave med sidetal yderste til højre. I oversættelsen er der tilføjet parenteser med forklarende oplysninger samt kantede parenteser for at angive, hvor Nielsen har tilføjet ord. (...) markerer udeladt tekst. Stednavne følger Nielsens stavemåde. 
"Valdemars jordebog er det vigtigste kildeskrift til oplysning om Danmarks indre tilstand i middelaldren" (Nielsen 1873, s.II)
Kontinentale regnskabsbøger for kirkegods er kendt siden 800-tallet - se Rösener (1999). Lignende lister kendes fra 1300-tallets jordebøger: "Ribe kapitels jordebog", "Århus Kannikebords Jordebog" og jordebogen for Sko kloster (sv). De er sammen med kong Valdemars jordebog de tidligste skandinaviske godsoptegnelser. Den tidligste kontinentale optegnelse for fyrstelige besiddelser er Codex Falkensteinensis (de) (ca. 1166).
I nyere moderne tids tysksproget litteratur er der tradition for at studere godsoptegnelserne fra tidlig middelalder og højmiddelalder under tematiseringen Grundherrschaft (de)
Godsoptegnelsen i "Kong Valdemars jordebog" er omfattende og alle kongedømmets regioner listes. En lignende optegnelse er Englands Domesday Book fra 1086.
Siden den ældre danske historietradition - Suhm 18. århundrede, Steenstrup 19. århundrede - har jordebogen været anset som vidnesbyrd for skattetaksering.
Steenstrups første part af "Studier over Kong Valdemars Jordebog" er en samlet fremstilling af jordebogens institutionelle baggrund.
Vurderingen af det historiske Indhold som et Embedsværk og en statslig eller og monarkisk Skattetaksering er ikke uden Forbehold - blandt andet bør man "strax opgive den Tanke at kunne finde Ensartethed i Danmarks ældste Skatteforhold".
"Det er jo i virkeligheden fantastisk, at der så tidligt som 1240 findes en dansk Kilde, som vurderer en hel Landsdels skattegrundlag - herred for herred for udskrivning af en skat, ingen var fritaget for.",
"I første halvdel af det 14. årh., hvor møntskatten for længst var opgivet, brugtes plovvurderingen af kongemagten ved pålæg af ekstraskatter".
Naturligvis bringer temaet 'skatte-matrikulation' et tal-teknisk materiale, der også har sat sit præg på de historiske specialstudier: Fra Erslevs værk "Valdemarernes storhedstid" (1898) til Ulsigs artikel om "Befolkningsfald, landgildefald og jordpriser i det 14. århundrede" (2001). For et overblik til datidens mængde-vurderinger henvises til håndbogen "Mål og vægt" (Rasmussen 1975) og Gissels kommentar til Fauerholdt Jensens fagligt-matematiske afhandlinger (Gissel 1993).
Formodningen om et dansk kancelli i det 12. og 13. århundrede underbygges blandt andet af vidnesbyrd om kansler-embedet (latin: cancellarius). Cancellarius forekommer også i "Broderlisten".
I Arups Danmarkshistorie fra 1925 ses jordebogen hhv. samlingsbindet "som et vidnesbyrd om, at kancelliet c. 1260 blev fastere organiseret",
mens det hos Kroman kun bemærkes jordebogen tematisk "viser en direkte tilknytning til centraladministrationen og kancelliet".
Her har hovedstykket formentlig "været benyttet gennem længere tid og har modtaget rettelser og tilføjelser".
Men specielt kalendariets karakteristika kan tydes som at den har været i brug til at datere kongelige breve, som jævnfør Jexlevs studie over kongebreve
kalendariet er del af «Codex Holmiensis A 41», se nedenfor Manuskriptets øvrige dele.
Ifølge Nielsen findes stykket om "Hallandslistens grænser" også i Vestgøtalagen (sv). Selv om der både er et tematisk og substantielt sammenfald mellem teksterne, så viser afvigelserne snarere, at der "fra dansk side stilledes krav, der ikke godkendtes fra svensk side".
Også relevant er den såkaldte diplomskrifttype. Den forekommer ikke i jordebogen, men er kendt fra samtidige danske dokumenter. Diplomskriften har - som kanslerembedet - en tradition, der går videre end dansk historie. Den gotiske kursiv optræder i løbet af det 13. århundrede og afløser det karolingiske diplomskrift (9.-13. århundrede), der igen går tilbage til den merovingiske kancelliskrift. Ifølge Kroman er der palæografiske vidnesbyrd i jordebogen som indikerer forlægget til afskriften har været skrevet med diplomskrift.
Det er almindeligt antaget et så omfattende arbejde må være blevet gennemført under en eller anden form for organisation.
Det betyder også tilblivelsen af optegnelserne hhv. enkelte afsnit i jordebogen,
en "kommission (...) har gennemført de krævende undersøgelser, der ligger bag fikseringen af tallene for de mere end 100 landsbyer."
når det faktisk er på baggrund af en udledt regelmæssighed i de optegnede beløb fra "Falsterlisten" at C.A. Christensen antager
Med reference til bl.a. Paul Johansen (de) mener C.A. Christensen "Falsterlisten"s udseende afspejler kommissionens arbejdsforløb.
Vurderingen er udgået fra Egenseborg i den nordlige del af Falster og går herfra sydover til Gedser for herefter over Tingsted at vende tilbage til Egenseborg.
Med C.A. Christensen kaldes Egenseborg for kongsborg og gården i Gedser for kongsgård
Det giver ialt 180 ørtug og balancerer med de 7,5 mr.Men for at det skal gå op med 5 bol behøves en faktor-størrelse:
Landsbyens bolstørrelse havde først og fremmest en produktionsteknisk funktion,
Den deskriptive fremstilling af landsbyens foranderlige bolstørrelse er et andet tema,
men netop omregning viser sig at være en ledetråd i forståelsen af de tidlige godsoptegnelser.
Således i C. A. Christensens fokus er den matematiske konsekvens af de variable bolstørrelser, der udover at indikere ottingen som beregningsenhed frem for bol, også vedrører faktorstørrelsen:
"Landsbyernes ørtug-tal er bestemt af den værdi, man har tillagt den enkelte otting.
"Det centrale problem bliver, hvorfor man i en række tilfælde har følt det som en naturlig ting at taksere ottingerne efter en talrække, der beherskes af en enhed på 1½ ørtug."
Den eksakte udredning er sandt at sige vanskelig, og summarisk er C. A. Christensens analytiske resultat de 1½ ørtug indikerer relationen mellem den monetære enhed og mængdemålet pund
Det var med andre ord omregningen mellem naturalie-værdier - udtrykt i pund, skæppe, læst eller tønde - og pengebeløb der kom til at medføre den naturlige præference for faktor-intervallet på 1½-ørtug.
C.A. Christensens forskningsresultat er egentlig mere intrikat - den vigtige iagttagelse er identifikationen af "et pund eller 1/12 del af den lybske læst på 24 tønder"
men for redegørelsen heraf må henvises til C.A. Christensens egen fremstilling.
Det valuare udgangspunkt er fra Jyske Lov: "Den bonde, som har mark guld eller mera, skall utreda tredingshafn(...)".
Rasmussen (1975) bruger ordsammenstillingen "guldvurdering", der ret beset betegner en guldvægt. Vurderingen er ikke redegjort som så, men bliver værdisat i guld.
Det svarer til at omtale tyske priser i euro og danske priser i kroner. Hvor svært gennemskueligt datidens godsadministration er kan godtgøres med et citat: "Størrelsen og værdien af en mark gulds jord var ingenlunde den samme i de forskellige byer. Ikke desto mindre fremgår det bl.a. af Jyske Lov [håndfæstet 1241], at mark gulds jord har været benyttet som fast jordvurderings- og matrikuleringsenhed."
Mark jord i skyldlatin: terra in censu og formentlig beregnet efter udsæd giver et afgiftsbeløb (Nielsen 1873, s.III-IV).
Jordskylden kendes fra "Århus Kannikebords Jordebog", der siger om hele Sjælland, at otte øre gør en bol (latin: Semper enim quasi per totam Sielandia census octo orarum facit unum bool).
For C.A. Christensens synspunkt repræsenterer jordskylden, som den findes angivet i kildeteksterne, et beregningsgrundlag for det afgiftspligtige beløb,
men det fremgår ikke klart, hvordan denne tradition skal afgrænses i tid. C.A. Christensens yngste eksempler er fra 1300-tallet.
Betegnelsen landgilde benyttes i øvrigt synonymt om jordskyld - også for optegnelserne i "Kong Valdemars Jordebog", se Erslevs "Valdemarernes storhedstid" (1898).
Fra det 16. århundrede er det veldokumenteret, at fastsættelsen af landgilden var fastlagt efter forhandlinger mellem jordbesidderen og bønderne - kaldt "besigtigelse".
Som regel findes guldvurderingen i jordebogens optegnelser for Jylland og Fyn, mens jordskylden hører til Sjælland og Falster (Nielsen 1873, s.III-IV).
Navngivne afgifteri datidens kildetekster kendes jævnfør 1200-tallets landskabslove:
For inne: Abels forordning af 1252.Leding, med dens to følgetermer hafnæ og quærsæt (havne, kværsæde)
Hafnæ betegner en person, der hører til en skibsrede eller et skib, latin: naues, nauigio.
Leding som så forekommer flere steder og skrives latin: expedicio. I den syntaktiske sammenhæng handler det om en værdisat fritagelse, der ellers betegnes med quærsæt.
Hos Steenstrup forbindes arnegæld og midsommersgæld med afgifter, der hører til en købstad
den danske term 'købstad' kendes fra 1400-tallet, mens den bagvedliggende latinske term ville forenses kendes fra 1300-tallet, leges forenses fra 1200-tallet.
For en skematisk oversigt over skriftlige regulativer i det 13.-16. århundrede, der vedrører byer i Jylland og Skåne samt på Fyn (1 stk), Ærø (2 stk), Falster (3 stk) og Sjælland, se Jacobsen (1991, s.437-439) - Varnæs, nær ved Åbenrå, findes ikke nævnt her.
Det er ikke let at finde et overskueligt mønster i optegnelserne. Med undtagelse af ledingtermerne står vurderinger og afgifter typisk ikke markeret særskilt. Forsåvidt "Leding og inne bestod i ydelse af legemligt arbejde" (Nielsen 1873, s.V), så er det kun afgifts-typerne stud og jordskyld der kan siges at være indikeret med afgifts-beløbene. Som forstået ud fra lovteksterne er stud en afgift i naturalier.
Jordebogens afgiftsbeløb indikerer derfor en "bestræbelse for at samle indtægterne til en enhed for den lettere oversigts skyld", mens det alligevel også i jordebogen forekommer stud er specificeret i gæsteri eller naturalier.
Nielsen (1873, s.I) vurderer, at jordebogen først og fremmest skildrer kongens indtægter. En skelnen mellem skat og afgift forstås af Nielsen: skatten må forventes optegnet på en fuldstændig måde. Da omstændighederne for nedskrivningen af jordebogens tekst i øvrigt ikke er kendt, bliver det til en ligning med to ubekendte - dvs. teksten kan være overleveret ufuldstændig. Nielsens synspunkt er, at overleveringen er troværdig. Her bemærker Nielsen blandt andet hovedstykkets fragmentariske karakter, der alligevel optegner "så godt som alle større ejendomme, der siden i andre kilder nævnes som kongelige personers fædrenearv".
Med troværdigheden fastslået findes yderligere: for "Hallandslisten"s tilsyneladende komplette optegnelse af antal bønder, at summerne ikke kan sammenlignes med anførte beløbs-summer og for beløbs-størrelserne på Sjælland, som anført i "Hovedstykket", at de heller ikke kan sammenlignes med den antageligt komplette optegnelse for plovtal på Sjælland jævnfør "Plovtalslisten".
"Kong Valdemars jordebog" stammer fra et samlingsbind. Der kendes også en afskrift af samlingsbindet. Jordebogs-titelen forstås nogen gange som reference til samlingsbindet.
Opbevaret i Rigsarkivet. «C 8», også kendt som «Codex Holmiensis A 41», «Codex ex-Holmiensis A 41» (ca. år 1300). Faksimile: Aakjær (1943). Jordebogen på læg 2-8 og læg 18
Opbevaret i Bremen. Ukendt dokument-navn (17. århundrede). En afskrift af «Codex Holmiensis A 41» .
Samlingsbindet er et kodeks i oktav-format, og menes oprindelig - dvs. afskrift og indbinding er nogenlunde samtidig.
Kodekset har 20 læg, hvoraf 5 er nummererede. Indbindingen har dog ikke fulgt nummereringen: Læg 2-5 er nummereret 1-4, og læg 18 nummereret 5.
På grund af variationer i skriften er det muligt at tro, at afskriften er skrevet af flere. Siden slutningen af 1800-tallet har der været delte meninger om, hvor i teksten en ny skriver kom til og også om antallet af skrivere.
dels på baggrund af en skærpelse af kriterierne for den palæografiske bedømmelse,
men også hjulpet på vej af P.G. Thorsens observation fra 1852 at en af skriverne må kunne identificeres med den navngivne skriver frater Johannes Jutæ (dansk: Jens Jyde), fra «AM 455 12°» - en afskrift af de sjællandske love.
Noteringerne med blyant er nok senere tilføjelser af en navngiven skriver, nemlig den lærde yngre Stephanius.
Observationen af, at Jens Jyde er en af skriverne, er overordentlig vigtig, for på den baggrund er afskriftens tilblivelse fra cistercienser-klosteret i Sorø omkring år 1300.
Der er ingen sikre belæg for at skriftet er blevet benyttet i middelalderen til forlæg for afskrift eller som kilde til information. Kun fra Peder Olsens skrifter (16. århundrede) kan der siges at være spor efter et kendskab til kodekset.
Sådanne tilføjelser er et typisk indicium for, at et manuskript har cirkuleret uden for klosterets arkiver. Omvendt er manglen på indicier for, at manuskriptet ikke har cirkuleret.
Det er på den baggrund sandsynligt, at kodekset har været i Sorø, til Stephanius i det 17. århundrede har fået det til sin samling. Relationen til Stephanius er dels manuskriptets blyantsnotitser, dels en bemærkning af Stephanius i en publikation fra 1629 skrevet og udgivet i Leiden, der stærkt tyder på Stephanius er i besiddelse af manuskriptet. Det er sandsynligvis på denne tid kodekset er blevet afskrevet. Stephanius' tilknytning til Sorø-klosteret tæller også med. Hans far, den ældre Stephanius, var nemlig rektor for den uddannelsesinstitution som klosteret var omdannet til efter reformationen.
I slutningen af det 17. århundrede kommer manuskriptet i Johan Gabriel Sparfvenfeldts (sv) besiddelse. Det er mindre klart, hvordan det skete, og hvad der gik forud. Men manuskriptets proveniens herfra er nogenlunde sikker.
Mens det står til troende, at Sparfvenfeldt købte et håndskrift for 12 skilling i en københavnsk marskandiserbod, så er Kromans synspunkt at "der ikke kan være tvivl om, at det er Sparfvenfeldt, der har foretaget udskillelsen af jordebogslæggene" nok utvetydig, men ikke yderligere beskrevet. Om det nu er Sparfvenfeldt der har taget nogle læg fra «Codex Holmiensis A 41» og indbundet dem særskilt, så er det omkring 1694 den egentlige historie begynder om kong Valdemars Jordebog, der nu er et selvstændigt værk. Sparfvenfeldt skænker begge værker - samlingsbindet og læggene - til det svenske kongelige rigsantikvariat, der senere hen bliver del af det svenske kongelige bibliotek. Samlingsbindet kodificeres i rigsantikvariatet engang efter 1705, som Codex Holmiensis A 41, mens arkiveringen af de udtagne læg er ukendt.
I 1753 afskriver Langebek værket; han når kun at publicere enkelte afsnit. Måske mere vigtigt er det, at Langebek har navngivet værket i et brev: Kong Waldemari II Jordebog. Men titelen stammer faktisk fra en svensker, idet den ved nogle disputats-forelæsninger i Lund 1744 blev udgivet som  "Extract af Kong Waldemars Jorde-bock, som är giord MCCXXXI". Udgivelsen betegner begyndelsen til "Offentlighedens kendskab til Kong Valdemars Jordebog" (Kroman 1936, s.7). 1792 publiceres jordebogen i Danmark efter Langebeks afskrift og under titlen Liber census Daniæ.
Sparfvenfeldts udgave eksisterer indtil 1851, i hvilket år de udskilte læg atter indføjes i «Codex Holmiensis A 41», ved bibliotekar Gustaf Edvard Klemming.
I 1929 kommer samlingsbindet til København. Den svenske kodificering bibeholdes først, men kodekset er senere kodificeret «C 8», pt. ved Rigsarkivet.
Omkring 2012 blev kodekset omhyggeligt restaureret, og teksten forventes digitaliseret.
Kriterierne for jordebogens afgrænsning er ikke nærmere beskrevet, hverken hos Sparfvenfeldt eller Nielsen.  Sparfvenfeldt udtog formentlig de nummererede læg og satte dem i rækkefølge, men tilføjede også læg 6 og 7 fra «Codex Holmiensis A 41». Nielsen har fulgt Sparfvenfeldts udgave og hertil tilføjet læg 8 fra «Codex Holmiensis A 41». Det står klart at Nielsen formoder en indbyrdes relevans mellem tekstafsnittene; en relevans der hos Kroman prædikeres kameralistisk.
Nielsen bemærker tankevækkende, at titlen "Kong Valdemars Jordebog" mest gælder de 3 første afsnit - ud af i alt 17 - mens titelen "Liber Census Daniæ" generelt er "mindre rigtig".
Det bemærkelsesværdigt tankevækkende er at bemærkningen forekommer som første sætning i indledningen til Nielsens udgave der bærer titelen "Liber Census Daniæ. Kong Valdemars jordebog". Afgrænsningen vandt alligevel hævd. Svend Aakjærs udgave, der også er den nyeste publikation, følger Nielsens afgrænsning. Hos Aakjær findes alle afsnittene gengivet, og udgivelsen omfatter hertil faksimiler af de udvalgte dele af «Codex Holmiensis A 41».
Forståelsen af titlen er ikke helt gængs. Vnouček betegner Sparfvenfeldts udgave som "kong Valdemars jordebogs egentlige tekst",
mens titlen - forkortet "KVC" (engelsk: King Valdemar's cadastre) - refererer til samlingsbindet. En skematisk oversigt over kodeksets læg, tekstafsnit og historik med O. Nielsens version, findes hos Kroman (1936, s.85-86).
"Valdemars årbog". Årbogen omtaler begivenheder fra 1074 til 1219. Forlægget er sandsynligvis blevet til omkring 1219 på basis af en samtidig årbog fra Lund. Afskriften i «Codex Holmiensis A41» er af senere dato.
Et kalendarium, en kongerække, en paverække samt en liste over kejser- og kongeriger
Et itinerarium (en) for sejladsen fra Ribe til Acaron (de), og et andet itinerarie for sejladsen fra Utlengi i Blekinge til Reval i Estland
Kendte værker fra samtiden: "Provincialis" (ukendt forfatter); "Continuatio distinctonum, quas dominus Innocencius papa III composuit sub figuris de sacramentis" (ukendt forfatter); en teologisk afhandling af Alanus ab Insulis (de); "De regis filio captiuato" er formentlig forfattet af Bernhard af Clairvaux; latinske vers af biskop Hildebert af Tours (de); 2. og 3. strofe af et digt fra biskop Marbod af Rennes (de); benediktinerordenens reformprogram udstedt af pave Gregor IX, men ufuldstændigt
Samlingsbind med et så varieret indhold som «Codex Holmiensis A 41» er sjældne.
Kroman nævner "Claus Billes rulle" fra samme periode, men bevaret i en senere afskrift.
Samlingsbindet «UUB C 92», ligeledes fra 1300-tallet, beskrives derimod som "ett renodlat historiskt samlingsverk".
Opbevaret i Uppsala universitetsbibliotek. «C 92», også «UUB C 92» (1290,1305,1320).
Opbevaret i Uppsala. «De la Gardie 50» (16. århundrede). En afskrift af "Claus Billes rulle" (formodentlig 14. århundrede)Et engelsk kodeks fra det 13. århundrede, "The black book of the exchequer" fremhæves af Jexlev, idet dette håndskrift har en sikker proveniens, der fører til det engelske kancelli.
I sammenligning med «Codex Holmiensis A 41» er  "The black book of the exchequer" er blevet opdateret og taget i brug igennem 300 år.
Kodekset har et blandet indhold: skattelister, talkolonner, kamerale notitser samt den juridiske afhandling "Dialogus de Scaccario" (en) - der ikke er særskilt beskrevet af Jexlev. Den indeholder også fire pennetegninger og et kalendarium der alle typemæssigt kan sammenlignes med de tilsvarende dele i «Codex Holmiensis A 41». Specielt kombinationen af kalendarium, pennetegninger og kamerale tekster genfindes i flere engelske kodeks - deres navn og datering beskrives dog ikke.
Samlingsbindets formål og virkeWeibull (1916) antog, at de enkelte læg i «Codex Holmiensis A 41» havde en særskilt brug, inden læggene blev bundet sammen i et kodeks, mens Kroman (1936, s.27-30) mener læggenes forskellighed (i øvrigt ubeskrevet, men se ex Vnouček (2014)) må afspejle, at afskriften er blevet til gennem længere tids, og at flere læg har været under udarbejdelse på samme tid.
Senest har Vnouček atter antaget Weibulls ide om, at læggene har været benyttet enkeltvis.
Lige som Lovéns forstår «UUB C 92», forstår Kroman «Codex Holmiensis A 41» som en afspejling af datidens historiske interesse, men suppleret med litterære værker samt påskønnelsen af jordebogens omfattende toponymiske materiale (egenavne)..
Kroman sandsynliggør klosteret i Sorø, som et sted hvor "litterære sysler" og interessen for historiske og topografiske emner trivedes.
blandt andet på baggrund af den anvendte skrifttype samt formodentlige afskrivningsfejl.
Vnouček, Jıří (2014), "King Valdemar's cadastre: The conservation and observation of a once-divided manuscript",  i Driscoll, M.J., Proceedings of the fourteenth international seminar held at the University of Copenhagen, 17th-19th October 2012, Care and conservation of manuscripts, 14, Museum Tusculanum Press, University of Copenhagen, s. 43–80, ISBN 9788763542043. 
Lovén, Christian; Gejrot, Claes (2012), Historieskrivning ved Uppsala domkyrka under högmedeltiden, Svenska skrifter, 96, Uppsala: Svenska fornskriftsällskapet, ISBN 9789197988100.  (link til academia.edu - betinger login)
Freed, John B. (2005), "The Creation of the Codex Falkensteinensis (1166)",  i Weiler, Björn; MacLean, Simon, Representations of power in medieval Germany 800-1500, Brepols, s. 189–210. 
Fenger, Ole (2000), "Kongelev og krongods", Historisk Tidsskrift, 100 (2): 257–284. 
Rösener, Werner (1999), "Das Kloster und die Bauern" (PDF),  i Gerchow, Jan, Das Jahrtausend der Mönche. Klosterwelt Werden 799-1803, Essen, Köln: Ruhrlandmuseum Essen, Wienand, s. 113–118. 
Gissel, Svend (1991), "Mønt, mål og vægt i dansk middelalder" (PDF), Jyske samlinger (19): 534–546. 
Jacobsen, Grethe (1991), "Dansk købstadlovgivning i middelalderen" (PDF), Jyske Samlinger (19): 393–438. 
Jexlef, Thelma (1988), "Kong Valdemars jordebog. Et nyt forsøg på at vurdere håndskriftets tilblivelse",  i Enemark, Poul; Ingesman, Per; Jensen, Jens Villiam, Kongemagt og Samfund i Middelalderen, Arusia - Historiske Skrifter, VI, Århus: Arusia - Historiske Skrifter, s. 75–92. 
Ulsig, Erik; Kjær Sørensen, Axel (1981), "Studier i Kong Valdemars Jordebog - Plovtalsliste og Møntskat" (PDF), Historisk Tidsskrift, 14 (1): 1–26. 
Rasmussen, Poul (1975), Mål og vægt, Dansk Historisk Fællesforenings Håndbøger (2 udgave), København. 
Hald, Kristian (1974), Personnavne i Danmark - middelalderen, Dansk Historisk Fællesforenings Håndbøger, København. 
Christensen, C.A. (1970), "Falsterlistens tal og talforhold samt deres tolkning" (PDF), Historisk Tidsskrift, 12 (4): 401–421. 
Kristensen, Anne K.G. (1969), Danmarks ældste annalistik, København: Gyldendalske Boghandel, Nordisk Forlag. 
Christiansen, Tage E. (1966), "Isti tres fratres: Broderlisten i Kong Valdemars Jordebog",  i Christiansen, Tage E.; Ellehøj, Svend; Ladewig Petersen, Erling, Middelalderstudier, Munksgaard, s. 77–112. 
Kristensen, Marius (1939), "(Anmeldelse) Kong Valdemars Jordebog. Et Haandskrifts Historie, af Erik Kroman. Udg. af Rigsarkivet. (Kbh. 1936). (Også på Tysk: Ueber die Herkunft der Handschrift des Liber Census Daniae, von Erik Kroman. Acta philologica Scandinavica XI. 1936)", Historisk Tidsskrift, 10 (5): 723–729. 
Kroman, Erik (1936), Kong Valdemars jordebog. Et håndsskrifts historie, København: Rigsarkivet, Levin & Munksgaard. 
Steenstrup, Johannes (1874), Nogle studier over Kong Valdemars jordebog, Kjøbenhavn: Rudolp Klein. 
Nielsen, O., (red.) (1873), Liber Census Daniæ. Kong Valdemar den Andens Jordebog (PDF), København: G.E.C. Gads forlag.  (pdf søgbar)
Aakjær, Svend, (red.) (1943), Kong Valdemars jordebog, 1, København: Samfund til udgivelse af gammel nordisk litteratur. 
Liber traditionum comitatus Neuenburg-Falkenstein, Repertorium "Geschichtsquellen des deutschen Mittelalters", geschichtsquellen.de: Bayerische Akademie der Wissenschaften, 2012. 
Redaktionen, (red.) (2012), "Kong Valdemars jordebog", Danmarkshistorien, Den Store Danske (online almen tilgængelig), denstoredanske.dk: Gyldendal. 
Jespersen, Mikkel Leth, (Anmeldelse) Broderliste, broderskab, korstog, BogFeature, historie-online.dk: Dansk Historisk Fællesråd; Skalk, ISSN 1901-1180. 
Albert Sandklef: "Hallands Bönder" (Særtryk af Hallands Historia Från äldsta tid till freden i Brömsebro 1645; Halmstad)
Olaf Olsen (red.): Gyldendal og Politikens Danmarkshistorie, Bd. 4: Ole Fenger: "Kirker rejses alle vegne" (1050-1250); København 1989; ISBN 87-89068-06-8; s. 328-337
Anders Andrén: "Städer och kungamakt - en studie i Danmarks politiska geografi före 1230" (Scandia, bind 49 (1983), nr 1)
Poul Rasmussen: "Valdemars jordebog" (Kulturhistorisk Leksikon for nordisk middelalder; bind 19; 2. oplag; Rosenkilde og Bagger 1982; sp. 456-460)
Erik Ulsig og Axel Kjær Sørensen: "Studier i Kong Valdemars Jordebog - Plovtalsliste og Møntskat" (Historisk Tidsskrift, 14. række, Bind 1; 1981)
Gissel, Svend (1968), Landgilde og udsæd på Sjælland, Landbohistoriske skrifter, 3, København: Landbohistorisk Selskab. 
Svend Aakjær: "Måleenheder i landmål og jordvurdering i middelalderens Danmark" (Historie/Jyske Samlinger, Ny række, Bind 5 (1959); s. 275-303)
Chr.B.Graversen: Hallandslistens naturalieværdier" (Historisk Tidsskrift, 11. række, Bind 5; 1956)
Runquist, Kjell (1950), "De medeltida danska jordvärderingsenhetarne med särskild anknytning til guldvärdering och skyldtaxation under valdemarstiden", Historisk Tidsskrift, 11 (3): 397–449. 
Mogens Lebech: "Jyllands gamle Retskredse." (Historie/Jyske Samlinger, 5. række, Bind 2; 1935)
Svend Aakjær (anmeldelse af): "Paul Johansen: Die Estlandliste des Liber Census Daniae. København og Reval 1933" (Historisk Tidsskrift, 10. række, Bind 2; 1932)
Nørlund, Poul (1929), "De ældste Vidnesbyrd om Skyldtaxationen" (PDF), Historisk Tidsskrift, 9 (6): 54–95. 
Sture Bolin: "Hallandslistan i kung Valdemars jordebok. En kritisk studie" i Projekt Runeberg (Scandia, Bind 2 (1929), s. 161-228)
Weibull, Lauritz (1916), Liber Census Daniæ - Kung Valdemars Jordebok, Lund: H.Hagerups forlag. 
Kr. Erslev: Valdemars Jordebog: Hallandslisten og "Hovedstykket" (Historisk Tidsskrift, 8. række, Bind 6; 1915)
Ellen Jørgensen: "Regula St. Benedicti i „Kong Valdemars Jordebog'." (Historisk Tidsskrift, Bind 8. række, 1; 1907)
Johannes C. H. R. Steenstrup: "Nogle Bidrag til vore Landsbyers og Bebyggelsens Historie" (Historisk Tidsskrift, 6. række, Bind 5; 1894)
Kr. Erslev: "Kong Valdemars jordebog og den nyere kritik" (Historisk Tidsskrift, 4. række, Bind 5; 1875)EstiskTiina Kala: "Liber Census Daniae ja/või "Codex Ex-Holmensis"?" (Tuna 1, 2005; s. 22-31)

"Danske konger", "Danske monarker" og "Danske regenter" omdirigeres hertil. For danske sagnkonger og andre danske konger før Gorm den Gamle, se Danske sagnkonger.Kongerækken er den officielle liste over danske regenter gennem tiderne.
Rækken har bestået af mange skiftende slægter, men alle nedstammer fra den første konge i rækken: Gorm den Gamle. (Dog var den norske Magnus den Gode (dansk konge 1042-1047) ikke kendt som værende efterkommer af Gorm den Gamle). 
Monarkens rolle er også blevet ændret meget gennem tiderne, men monarken og kongerækken har stadig en vigtig funktion som nationale samlingspunkter i Danmark.
Den danske kongerække indledes traditionelt med Gorm den Gamle, der var konge fra 930'erne til ca. 958. Han nævnes på Jellingstenene sammen med hustruen Thyra Dannebod og sønnen Harald Blåtand.
Frankiske annaler og krønikeskriveren Adam af Bremens værk har dog bevist eksistensen af ca. 20 konger før Gorm den Gamle. De er ikke medregnet i listen over konger, da artiklen følger den traditionelle kongerække, som den ses på kongehusets egen hjemmeside.
Gorm den Gamles placering som den første i kongerækken kan bygge på ældre tiders historieforskning[kilde mangler]: Før man nærstuderede de frankiske annaler fra 800-tallet, var den første konge af Danmark, man kendte fra hjemlige annaler Knud den Store, der nævnes i den første danske annal fra Lund. Men man kendte også til faderen Svend Tveskæg fra engelske annaler og Svend Tveskægs far Harald Blåtand samt Gorm den Gamle fra Jellingstenene, hvor der nævnes "Gorm konge" og navnet "Danmark". Gorm den Gamle var dermed den første konge af "Danmark", man kendte til (når man så bort fra uhistoriske sagnkonger fra f.eks. Saxos Danmarkshistorie) og muligvis derfor indsatte man ham som den første i kongerækken.[kilde mangler]Nyere tiders historieforskning i frankiske årbøger samt krønikeskriveren Adam af Bremens værker har vist, at der optræder hele 15 konger før Gorm den Gamle i de frankiske årbøger fra 800-tallet, Adam af Bremens værk medtager 5 andre konger fra 900-tallet (hvoraf to: Gnupa og Sigtryg (de såkaldte "Hedeby-konger") også nævnes på Hedeby-stenene) og missionærbiografien Willibrords levned nævner en enkelt konge (ved navn Ongendus).
Men man lader ofte være med at medtage disse 20 konger i kongerækken, dels fordi man normalt anvender kongehusets kongerække, der følger traditionen med Gorm den Gamle; og også fordi der er uklarhed over, hvorvidt disse konger har regeret over et rige, der kan anses for at have været på størrelse med det nuværende Danmark. I de frankiske annaler nævnes kongerne som herskere over Jylland, Fyn, Skåne og Vestfold, men i Adam af Bremens krønike er der ingen beskrivelser af rigets størrelse, og derfor har nogle af kongerne omkring Sigtrygs regeringstid muligvis kun regeret over Jylland eller Sønderjylland, ligesom der stadig ikke er nogen tilfredsstillende forklaring på, at Harald Blåtand ifølge Den Store Jellingsten "vandt sig hele Danmark", som ud af de frankiske årbøger ser ud til at have været samlet næsten 300 år før. Endnu mere forvirring skaber det, at Gorm den Gamle nævner ordet "Danmark" på Den Lille Jellingsten.
Mange historikere mener derfor, at det danske rige blev opløst i slutningen af 800-tallet, og at Adam af Bremens konger fra Helge til Gorm den Gamle kun regerede over Jylland. Dette kan forklare Harald Blåtands oplysning om, at han "vandt sig hele Danmark", da Danmark på det tidspunkt betød "det danske grænseområde". (Sætningen kan dog også forklares med Harald erobring af området omkring Hedeby i 970'erne.)
Dette "grænseområde" bliver nævnt i en rejsebeskrivelse, der blev skrevet af englænderen Wulfstan og normanneren Ottar i 880'erne (som tillæg til den engelske konge Alfred den Stores oversættelse af Paulus Orosius’ senromerske verdenshistorie); de omtaler Halland, Sjælland, Skåne, Lolland-Falster og Langeland som "Danmark" (Denemearc), mens de bare omtaler Jylland som "Jylland". Beretningen er dog ikke altid lige pålidelig; f.eks. bliver det nævnt, at Møre, som er et fylke i Vestnorge, ligger mellem Blekinge og Öland. Men beretningen siger altså, at "Danmark" blev brugt som betegnelse for landene øst for Storebælt. (Den kan dog også tolkes som, at forfatterne ikke kendte navnene på andre områder end Jylland, og at Jylland underforstået var en del af "Denemearc").
Teorien om Haralds Blåtands erobring af "Danmark" støttes dog af, at der er fundet ruiner efter kongsgårde i Lejre (der i overleveringen har været et kongeligt magtcentrum). For dette kan tyde på, at "Danmark" (der i rejsebeskrivelsen svarer til Skåne, Halland og Sjælland m. omkringliggende øer) også har været et selvstændigt rige med egen konge, der havde sæde i Lejre, i modsætning til den jyske konge, der havde sæde i Jelling. Den Lille Jellingsten omtaler Gorm den Gamles kone Thyra som "Danmarks pryd", hvilket kan tyde på, at Thyra har været en kongelig person fra "Danmark", og at Harald Blåtand derfor har kunnet gøre krav på riget øst for Storebælt.Ingen af de teorier, der angår dette spekulative område, er nogensinde blevet verificeret, og derfor vælger de fleste at starte kongerækken med Gorm den Gamle, da han og hans søn er de første, der bruger ordet "Danmark" om deres riger.
Et problem, med hensyn til hvilke konger der medregnes i rækken, er, at den første konge med navnet Knud normalt er benævnt som Knud "den anden" den Store. Grunden til det er, at siden Knud den Hellige, i et brev, kaldte sig selv for Knud den fjerde, er det blevet konvention at tælle tilbage fra ham. Enkelte påpeger dog også muligheden, at Knud den Hellige har ment, at han var Svend Estridsens fjerde søn.Der er flere muligheder for, hvem Knud den 1. var:
Nogle håndskrifter af Adam af Bremens værk nævner en "Hardegon" inden Gorm den Gamle, hvilket af nogle er blevet udlagt som "Hardeknud". Nogle årbøger oversætter navnet på den danske konge Gnupa til Knud. Dette kan være rigtigt, da den samme rune på det tidspunkt stod for både g og k. I slutningen af 900-tallet er der en, som i Danelagen slår mønter med navnet Knud. I Snorre Sturlasons værk Heimskringla omtales en "Gorm Hardeknudsøn" (der normalt identificeres med Gorm den Gamle); denne Hardeknud kan muligvis identificeres som førnævnte "Hardegon". I Óláfs saga Tryggvasonar en mesta (Den større saga om Olav Tryggvason) omtales Gorm d. Gamle eksplicit som søn af Knud (1.)/Hardeknud (der også i islandsk tradition benævnes med variantnavnene Hordeknud, Horda Knud og Knud Haardbo). Ifølge denne tradition var Knud/Hardeknud angiveligt opkaldt efter en Knud den fundne, der dog ikke var konge af Danmark. Kongehuset omtaler i deres kongerække (under beskrivelsen af Gorm den Gamle) Adam af Bremens "Hardeknud" som Knud 1. Hardeknud, hvilket også nævnes i Gyldendals værk "Danmarkshistorien", så på trods af nogle modstridende beviser, anses han ofte for at være Knud 1.
Kalmarunionen (1387-1536) (Danmark, Norge (inkl. Færøerne, Island og Grønland) og Sverige (til 1523) (inkl. Finland)
Jellingdynastiet er opkaldt efter byen Jelling, hvor Gorm den Gamle havde sit kongesæde. Kilderne og overleveringerne om dynastiets baggrund og grundlæggelse er indbyrdes modstridende, men fra og med Gorm den Gamles far Hardeknud, der nok selv regerede i starten af 900-tallet, er forskere og historikere nogenlunde enige om, at vi er på dynastisk og familiemæssig forholdsvis sikker grund. Hardeknud bliver nævnt af bl.a. krønikeskriverne Adam af Bremen og Snorri Sturluson. Alle danske konger fra og med Gorm den Gamle tilhører dette dynasti med undtagelse af Magnus den Gode.
Den Oldenborgske (og dermed også den Glücksburgske slægt) er således i genealogisk forstand en sidegren af Jellingdynastiet.Der er for så vidt muligt anvendt samtidige portrætter, men de fleste portrætter i afsnittet er ikke samtidige (normalt fra 1600-tallet) og kan ikke forventes at have nogen lighed med regenten.
Da Hardeknud døde i 1042 blev Magnus den Gode, der siden 1035 havde været konge af Norge, tillige konge af Danmark. Han døde fem år senere. Magnus var den eneste danske konge af Hårfagerslægten (se norsk Wikipedia: Hårfageræten), og menes at være den eneste til ikke at nedstamme fra Gorm den Gamle eller dennes far Hardeknud.
Svend Estridsen var barnebarn af Svend Tveskæg gennem sin mor Estrid Svendsdatter. Da tronen derfor måtte passere gennem en kvinde for at nå til ham regnes Svend Estridsen og hans efterkommere for at være en sidegren af Jellingdynastiet. Svend Estridsens agnatiske efterkommere på den danske trone slutter i 1412 med Margrete 1., men alle senere monarker nedstammer så fra Svend Estridsen gennem forskellige kvindelige led. Det vil altså sige, at der foreligger en udbrudt række af danske monarker siden 1047, der alle nedstammer fra Estrid Svendsdatter, der ved sønnens regeringstiltrædelse i 1047 blev titulær dronning, den eneste gang dette er forekommet i danmarkshistorien.
Den eneste person i rækken af 'regenter' i Danmark, der kan være lidt tvivl om, hvorvidt han nedstammer fra Svend Estridsen, er den holstenske greve Gerhard 3., der i perioder i 1320'erne og 1330'erne var rigsforstander og pantelensherre i Danmark. Kilderne om denne greves forfædre er ikke nødvendigvis helt entydige, men en del kunne dog tyde på, at han godt kan have været en efterkommer af Knud Lavard, Svend Estridsens barnebarn.
I løbet af 1300-tallet smeltede de danske, norske og svenske kongelinjer sammen i Erik af Pommern, der i 1397 blev kronet som konge af Kalmarunionen (Danmark, Norge og Sverige). Men da hans efterfølger, Christoffer af Bayern døde barnløs i 1448 var der ingen nærtbeslægtede arvinger, og Kalmarunionens fremtid var ustabil. Det danske rigsråd besluttede sig for at tilbyde grev Adolf 8. af Holsten kronen, for da han både var efterkommer af Erik Klipping (af Danmark), Håkon 5. Magnusson (af Norge) og Magnus Ladelås (af Sverige) kunne han blive konge i alle tre riger.
Adolf sagde dog nej til tronen, og tilbød i stedet sin søstersøn Christian som konge. Herefter besteg Christian den danske trone som Christian 1. Svenskerne havde dog i mellemtiden valgt Karl Knutsson som konge, og fik Karl indsat som konge i Norge. Efter en del diplomatiske forhandlinger og krigstogter lykkedes det dog Christian at blive konge i Norge og senere i Sverige. Men forholdet til Sverige var spændt, og i 1523 brød unionen sammen.
I midten af 1800-tallet var der krise i den danske tronfølge. Kongen, Frederik 7. havde ingen børn, og Arveprins Ferdinand havde heller ingen børn (født indenfor ægteskabet). Man tilbød derefter tronfølgerembedet til kongens faster Louise Charlotte af Danmarks' søn Frederik af Hessen, der var oldebarn af Frederik 5., men han sagde nej, til fordel for sin søster, Louise af Hessen-Kassel. Louise gav dog også afkald på sit krav og henviste i stedet til sin mand, Christian af Glücksburg, der var oldebarn af Frederik 5. og nedstammede i direkte mandlig linje fra Christian 3.
I 1845 døde Frederik af Hessen, og i 1863 døde arveprins Ferdinand. Da Frederik 7. døde et halvt års tid senere, kunne Christian derefter bestige tronen som Christian 9.
Dette er en liste over de danske monarkers regeringstider. Der har været mange borgerkrige i den danske kongerækkes historie (eks. mellem Svend Estridsens sønner), og mange kongemord, hvilket, nogen steder, har ført til en del temmelig lave regeringlængder; den nederste på listen (af konger der har regeret siden Gorm d. Gamle), Abel regerede kun lidt under 2 år, mens Christian 4. regerede næsten 60 år. Den gennemsnitlige regeringstid ligger på ca. 20 år.
*) Frederik 6. regeringstal medregner perioden, hvor han regerede som kronprinsregent i sin sindssyge far Christian 7.s navn. Han var først konge af navn 13. marts 1808 ved sin fars død og har officielt regeret i 31 år og 265 dage.
**) Valdemar den Store var enekonge i 24 år og 201 dage fra d. 23. oktober 1157 og indtil sin død d. 12. maj 1182.
4. september 2027, i en alder af 87, vil hendes regeringstid opnå Frederik 6.s samlede regentperiode på 55 år og 233 dage.
10. december 2031, i en alder af 91, vil hun passere Danmarks hidtil længst regerende monark, Christian 4.
Danske regenter er angivet med fed skrift og konger af andre lande er markeret med kursiv skrift. Der er kun angivet ægtefæller til personer, der var forældre og/eller bedsteforældre til senere konger. Børn, der aldrig nåede voksenalderen er ikke medtaget.
Den norske Magnus den Gode (dansk konge 1042-1047) tilhørte ikke Jellingdynastiet.
Kongen (eller dronningen) har altid været et nationalt samlingspunkt, og det er også regentens vigtigste opgave i dag. Kongen har dog før haft meget magt, og er gået fra at være valgt og styret af adelsmænd, derefter få den uindskrænkede magt, for til sidst at blive folkets samlingspunkt og Danmarks upolitiske diplomat.
Indtil 1660 var Danmark et valgkongedømme; kongen blev valgt af folket selv. Fordi kongen blev valgt, kunne alle i teorien blive konger, men stormændene holdt sig som regel til den ældste søn af den forhenværende konge. Dette var muligvis fordi, man anså kongeslægten for at være guddommeligt udvalgt; og de danske konger hævdede da også at stamme fra Skjold, der skulle have været søn af den nordiske gud Odin (derfor kaldte de danske konger sig undertiden skjoldunger). Så selvom riget var et valgkongedømme, var det stadig vigtigt at den samme slægt blev på tronen.
Da valgkongedømmet ikke havde nogen fast tronfølgelov var kongeværdigheden heller ikke begrænset til mandslinjen. Svend Estridsen kunne derfor godt blive konge, selvom han nedstammede fra Svend Tveskæg gennem sin mor og ikke sin far, og Margrete 1. kunne blive regent, selvom hun var en kvinde.
Det var en gammel tradition, at kongerne skulle vælges på de tre landsting i Viborg, Ringsted og Lund (ét ting i Jylland, Sjælland og Skånelandene). Denne procedure betød, at der kunne være op til tre konger samtidig ved en deling af riget. En sådan deling skete i 1154, da Svend Grathe, Knud 5. og Valdemar den Store delte riget mellem sig.
Valgretten tilkom alle frie, våbenføre mænd, men i 1200-tallet blev Rigsrådet dannet. Rigsrådet var en forsamling af højst 30 af de mest magtfulde stormænd i Danmark. Dette betød en indskrænkning af valgkredsen, og stormændene kunne dermed lettere få valgt en konge efter deres forgodtbefindende. I 1282 under Erik Klipping blev håndfæstningen indført. Kongen skulle altid underskrive håndfæstningen, hvori han lovede gode kår til folket (og især til stormændene, der forhandlede med kongen om håndfæstningen). Stormændenes formål med håndfæstningen var dog først og fremmest at begrænse kongens magt og holde fast på stormændenes privilegier, da kongen risikerede afsættelse, hvis han brød den.Kongens magt var på det tidspunkt meget indskrænket, da adelen, i form af håndfæstninger, satte grænser for kongens midler.
I 1660 efter Anden Karl Gustav-krig indkaldte kong Frederik 3. til stændermøde 8. september. Formålet var at finde en løsning på den skrækkelige finanssituation, krigen havde forårsaget. Men en allieret gejstlighed og borgerskab fik finansforhandlingerne i baggrunden til fordel for et spørgsmål om selve rigets forfatning. 8. oktober 1660 foreslog de at indføre arveligt monarki for at beskære adelens privilegier. 13. oktober gav adelen efter for presset fra konge, kirke og borgerskab og Frederik 3. blev herefter arvekongehyldet. Kongen benyttede herefter den efterfølgende tid til at underskrive Enevoldsarveregeringsakten, hvilket også gjorde kongen enevældig. I 1665 blev Kongeloven (enevældens grundlov) endvidere udstedt.Da enevælden var vedtaget betød det, at kongen gik fra at være stormændenes leder, som de selv valgte og afsatte, til at være leder for hele riget og have magten over alt og alle.
Efter revolutionsbølgerne i Europa (især i Frankrig) i 1848 opstod et ønske om en demokratisk grundlov. I 1849 blev grundloven vedtaget og dermed blev Danmark et konstitutionelt monarki og kongens magt indskrænket kraftigt.
Kongen (eller dronningen) fik derefter den opgave at repræsentere Danmark diplomatisk udadtil og være et folkeligt samlingspunkt. Desuden har monarken siden 1909 været den, der udnævnte de kongelige undersøgere, der er blevet benyttet i forbindelse med forhandlinger om dannelsen af en ny regering efter et folketingsvalg.
Lauring, Palle (1961). Regis Daniae – Danske konger på mønter og medaljer, København: Høst & Søn.
Paludan-Müller, Caspar (1971). De første konger af den Oldenborgske slægt, København: C.A. Reitzels Forlag
Lauring, Palle (1990). Danmarks konger, 2. udgave, København: Høst & Søn. ISBN 978-87-14-29042-9
Scocozza, Benito (1997). Politikens bog om danske monarker, København: Politikens Forlag. ISBN 87-567-5772-7
Nielsen, Kay (1998). Danmarks konger og dronninger, 3. udgave, Askholm. ISBN 978-87-90721-00-8
Lauring, Palle (1998). Danske konger og dronninger, København: Høst & Søn. ISBN 978-87-14-29483-0
Stilling, Niels Peter (2000). Politikens bog om Danmarks kirker, København: Politikens Forlag. ISBN 87-567-6059-0
Bisgaard, Lars (2004). Danmarks konger og dronninger, København: Gyldendal. ISBN 978-87-02-02972-7
Olsen, Rikke Agnete (2005). Kongerækken, København: Lindhardt og Ringhof. ISBN 978-87-595-2525-8
Turèll, Chili (1. maj 2005). Danske konger & dronninger – En Illustreret Hurtig-Guide, Gudrun. ISBN 978-87-7976-121-6
Aamund, Jane (10. april 2007). Bag damen stod en Christian – Uhøjtidelige portrætter af kongerækkens Christianner og de kvinder, de levede med., 3. udgave, Købanhavn: Høst & Søn. ISBN 978-87-14-29481-6
Nielsen, Kay (9. november 2007). Danmarks kongelige familier i 1000 år, Askholm. ISBN 978-87-91679-09-4
Falbert, Bent (28. oktober 2008). Kongerækken forfra og bagfra, København: Ekstra Bladets Forlag. ISBN 978-87-7731-315-8
Krambs, Karsten (2009). Vikingetidens konger, Underskoven. ISBN 978-87-92467-21-8
Hartmann, Nils (2010). Historien om Danmarks konger og dronninger fortalt for børn, København: Gyldendal. ISBN 978-87-02-08732-1
Dehn-Nielsen, Henning (2010). Danmarks konger og regenter, 3. udgave, København: Bogforlaget Frydenlund. ISBN 978-87-7887-930-1

Krigen til søs under Operation Overlord omfattede kamphandlinger mellem tyske og allierede flådeenheder i perioden fra begyndelsen af juni til midten af august 1944 i Den engelske kanal.
De vestallierede havde længe planlagt en storstilet operation under kodenavnet Operation Overlord, som skulle skaffe dem et sikkert fodfæste i det nordvestlige Frankrig og skabe en Anden front i kampen mod Nazityskland. Deloperationer indenfor rammerne af Overlord fik egne kodenavne. Invasionen på D-dag fik navnet Operation Neptune – dvs. transporten til Normandiet, selve landgangen og sikring af brohovederne på strandene. Til denne operation samlede de allierede en stor flåde af krigsskibe, som før og under landgangen beskød de tyske stillinger ved strandene og beskyttede den egentlige invasionsflåde og de efterfølgende forsyningssskibe. 
Både de allierede og tyskerne indsatte ikke blot konventionelle enheder, men også særligt udstyr såsom mini-ubåde, bemandede torpedoer og raketter. De store tab på begge sider skyldtes til dels naturfænomener, såsom storme i området. 
Det lykkedes for de allierede at etablere vigtige forsyningsinstallationer, såsom en undersøisk rørledning til transport af benzin,Operation Pluto, to kunstige Mulberry-havne samt at erobre en vigtig forsyningshavn i Cherbourg. Gennem et samarbejde mellem hær, flåde og luftvåben lykkedes det de allierede at sætte sig fast i Normandiet og herefter gennemføre målet om at besejre Tyskland. 
Allerede ved USA's indtræden i krigen i december 1941 stod det klart, at et angreb på det europæiske fastland kunne ventes. På Arcadia-konferencen i Washington ved årsskiftet 1941-1942 blev det besluttet, at en landgang enten skulle ske over Middelhavet fra Tyrkiet mod Balkan eller i Vesteuropa. Man valgte at prioritere krigen mod Tyskland højere end Stillehavskrigen mod Japan (Europa først strategien) ud fra den vurdering at Tyskland var den stærkeste af de to. 
For at aflaste den Røde Hær havde Josef Stalin siden juli 1941 krævet, at de allierede straks skulle åbne en Anden front På Teheran-konferencen i november 1943 blev det besluttet at gennemføre en landgang i både nord- og Sydfrankrig i 1944, henholdsvis Operation Anvil og Operation Overlord.
I modsætning til Winston Churchill, som – angiveligt på grund af knaphed på skibe – ville undlade invasionen i Sydfrankrig – gik Stalin ind for den oprindeligt planlagte knibtangsbevægelse. Den Røde Hær havde allerede tidligere anvendt denne taktik med held. Amerikanerne anså ligeledes en invasion i Sydfrankrig for hensigtsmæssig da havnene i Toulon og Marseille kunne blive vigtige forsyningshavne for de allierede tropper i Frankrig. En invasion i Sydfrankrig blev blev dog udskudt og først gennemført som Operation Dragoon i august 1944, da Churchill frygtede at de allierede kræfter ville blive svækket, hvis de blev indsat på for mange krigsskuepladser på en gang, og dermed forsinke fremrykningen. 
På Casablanca-konferencen i januar 1943 var det i Stalins fravær blevet besluttet at etablere et fælles hovedkvarter for de allierede styrker i Vesteuropa Supreme Headquarters Allied Expeditionary Force. I første omgang blev der udpeget en stabschef for denne enhed, generalløjtnant Frederick E. Morgan, som fik til opgave at udarbejde planer for en allieret invasion i Nordvesteuropa. I slutningen af 1943 blev Dwight D. Eisenhower udnævnt til øverstkommanderende for Allied Expeditionary Force. Hans vigtigste underordnede var feltmarskal Bernard Montgomery, som skulle lede landstyrkerne ved landgangen, admiral Bertram Ramsay, som ledede flådestyrkerne og luftmarskal Trafford Leigh-Mallory, som ledede styrkerne i luften. Det umiddelbare mål med operationen var at få kontrol med byerne Caen, Bayeux, Saint-Lô og Cherbourg.
Briterne havde tre hangarskibe, tre moderne slagskibe og yderligere seksten store krigsskibe i reserve ved Skotland. Her blev de ikke beskadiget af miner og de kunne indsættes i konvojtjenesten til Sovjetunionen via Arktis og langs de britiske kyster. Derfor havde briterne ikke tilstrækkelig mange skibe til at kunne gennemføre en invasion i Frankrig. Briterne overførte derfor personel fra hær, luftvåben og minelæggere for at kunne bemande flere skibe. Desuden trak briterne skibe væk fra Middelhavet, stoppede overførslen af skibe til det Indiske Ocean og begrænsede antallet af skibe indsat som ledsageskibe for konvojerne over Atlanten. 
Da Eisenhower og hans stab stadig var bange for, at invasionsflåden var for lille blev der tilføjet skibe fra den amerikanske flåde. Amerikanerne måtte dog undvære de skibe, som var indsat i Stillehavskrigen mod Japan, heriblandt et stort antal hangarskibe. På grund af Stillehavskrigen havde amerikanerne i begyndelsen heller ikke villet givet tilsagn om at kunne levere det ønskede antal landgangsbåde, selv om produktionen af amfiebiefartøjer var foregået i højt tempo siden 1942. 
Efter konflikter om nødvendigheden af yderligere amerikanske skibe til invasionen i Normandiet afsendte den amerikanske flådes øverstkommanderende Ernest J. King, tre gamle slagskibe og en eskadre med destroyere samt forskellige landgangsbåde til England. Udover disse skibe deltog der også 49 franske, polske, græske, hollandske og norske skibe i landgangen. 
De allierede kunne støtte landgangen med i alt 7 slagskibe, to monitorer, 23 krydsere, tre kanonbåde, 105 destroyere og 1.073 mindre krigsskibe. Hertil kom 4.126 landgangsbåde og -skibe, 736 støtteskibe og -både samt 864 fragtskibe, i alt 6.939 fartøjer. 
Mulighederne for at indsætte den tyske Kriegsmarine mod de allierede landgangsoperationer var begrænsede (se Den tyske situation i Normandiet i 1944). I juni 1944 rådede Kriegsmarine ikke over nogle store overfladeskibe på baserne i Frankrig. Indsejlingerne til Den engelske kanal blev desuden beskyttet af stærke flådestyrker fra de allierede, som i øvrigt også havde luftherredømmet over Kanalen (se Luftkrigen under Operation Overlord). Det var tydeligt, at Kriegsmarine var uden chance for at afbryde de allierede forsyningslinjer over Kanalen. Alligevel blev enheder fra Kriegsmarine sendt af sted på det der fra et nutidigt perspektiv må betegnes som meningsløse operationer. 
Den tyske Kriegsmarine rådede den 6. juni 1944 i hele kanalområdet over blot fem små destroyere, 39 Torpedobåde – hvor af fem ikke var klar til indsats – 163 minesøgere og minestrygere, 57 patruljebåde og 42 marinetendere. Hertil kom fem destroyere, en mindre destroyer, 146 minesøgere og minestrygere og 59 patruljebåde, som var stationeret ved atlanterhavskysten mellem Brest og Bayonne. 
I den centrale del af Kanalen, der hvor de allieredes invasion fandt sted, rådede Kriegsmarine kun over 4 små destroyere, 15 torpedobåde, 9 patruljebåde og 6 marinetendere. Tyskerne havde forventet, at det var mere sandsynligt at en invasion ville foregå i området ved Boulogne og Pas-de-Calais på grund af den kortere afstand fra England. 
Den tyske feltmarskal Erwin Rommel inspicerede i 1944 de tyske forsvarsstillinger i Atlantvolden, som på dette tidspunkt allerede til dels var forældede og iværksatte en række fornyelser inden juni 1944. Han havde gjort en stor indsats for at udbygge forsvarsværkerne på strandende med forhindringer og miner. Nogle af de planlagte bunkere var endnu under opførelse på D-dag. I Frankrig byggede Organisation Todt bunkers for kanoner af sværeste kaliber under indsats af tusindvis af tvangsarbejdere.
Om mandagen den 17. april 1944 begyndte Royal Navy at lægge miner ved den tyskbesatte kyst af Den engelske kanal. Fra denne dag blev der indtil starten af juni udlagt ca. 6.800 miner ved havnene mellem Holland og Brest i Frankrig. De allierede anvendte fortrinsvis mindre skibe til mineudlægningen, såsom motortorpedobåde. Målet var at hindre tyskerne i at gribe ind i Operation Neptune med skibe. I krigsdagbogen fra den tyske overkommando OKW står der herom: 
[…], at fjenden for første gang har mineret Seinens udmunding ved Le Havre med miner. Spørgsmålet opstod om der heraf kunne sluttes at man ikke havde planer om landsætninger her. Det kunne også dreje sig om miner, som kun var aktive i et vist tidsrum [og derefter var ufarlige].Ved forberedelsen af landgangen i Normandiet blev der også indsat britiske Chariots (bemandede torpedoer) og frømænd.  De undersøgte farvandene hvori invasionen skulle finde sted, inspicerede alle strande, så vidt muligt, og fjernede forhindringer, således at de allierede havde gode informationer om landgangsområdet. Den 6. juni ødelagde britiske frømænd mange af de forhindringer på strandene, som tyskerne havde opstillet for at stoppe angriberne.  
Den 23. maj opsnappede Station X i Bletchley Park en tyske marinemeddelelse som gav de tyske enheder besked på at udlægge flere miner i Seinebugten, det allierede operationsområdet. De allierede luftvåben og motortorpedobåde fra Royal Navy blev derefter sendt af sted for at holde de tyske enheder tilbage og forhindre at de udlagde fjere miner i området, hvilket også lykkedes. 
Den allierede langsgangsflåde var delt i fem grupper: Styrke U, O, G, J og S – en til hver af invasionsstrandene.
Styrke U og O skulle sejle fra Dartmouth og Weymouth mod de amerikanske strande. Disse to grupper havde betegnelsen Western Naval Task Force og var underlagt Kontreadmiral Alan G. Kirk. De skulle samarbejde med 1. amerikanske armé under generalløjtnant Omar Bradley på invasionsstrandene Omaha og Utah Beach. I løbet af natten skulle Styrke U (Kontreadmiral Donald P. Moon) lande med 4. amerikanske infanteridivision og Styrke O (Kontreadmiral John L. Hall) med 29. amerikanske infanteridivision. Konvojerne til Utah og Omaha Beach bestod af i alt 16 angrebstroppetransporter. 
De resterende tre gruppe startede fra Southampton (Styrke G), Portsmouth (Styrke J), og Shoreham (Styrke S) og skulle sejle til de britiske og canadiske strande. De var også samlet i en overordnet gruppe, Eastern Naval Task Force, under kontreadmiral Sir Philip Vian, som skulle samarbejde med 2. britiske armé under generalløjtnant Miles Dempsey på strandene Juno, Sword og Gold Beach. I løbet af natte skulle Styrke G  (Flotilleadmiral Sir Cyril Eustace Douglas-Pennant) landsætte 50. britiske infanteridivision, Styrke J (flotilleadmiral Geoffrey Oliver) landsætte 3. canadiske infanteridivision og styrke S (Kontreadmiral Arthur G. Talbot) landsætte 3. britiske infanteridivision på strandene.
Desuden var meningen, at der skulle afskibes forstærkninger fra Themsens munding ved Felixstowe (forstærkningsgruppe L) og fra Plymouth (forstærkningsgruppe B) så de kunne ankomme i Normandiet om aftenen den 6. og om morgenen den 7. juni.
Alle grupper skulle sejle til et punkt Z, som lå 13 km sydøst for Isle of Wight hvor flåden skulle opholde sig indenfor en radius af 8 km. Dette sted fik navnet "Piccadilly Circus". Herfra ville der sejle minestrygere i sydlig retning for at rense fem korridorer for miner. Ved denne opgave blev der i Western Task Forces område indsat 102 allierede minestrygere og 16 bøjeudlæggere og i Eastern Task Forces område 102 minestrygere og 27 bøjeudlæggere. 
Om morgenen den 4. juni ankom to allierede mini ubåde til målområdet ved Juno og Sword Beach. De regnede med at invasionen var i gang. De havde ikke hørt, at den var udskudt 24 timer. Da de befandt sig under vandet og tæt på Normandiets kyst havde de slukket radioen og således ikke hørt om udsættelsen. Den 5. juni klokken 0.55 uddykkede de to både og modtog meddelelsen. Ud over de to ubåde var også 120 LCTs stået til søs og de befandt sig kl. 9 omkring 40 km syd for Isle of Wight. Der blev de stoppet af to destroyere og blev gjort opmærksom på de nye ordrer, hvorefter de vente tilbage. 
Admiral Sir Bertram Ramsay, den øverstkommanderende for de allierede flådestyrker, informerede søfolkene om den forestående operation på denne måde: 
Admiral Theodor Krancke, den tyske Marinebefehlshaber West, indledte den 5. juni sin inspektionsrejse til Bordeaux, men meddelte inden da OB West, at '"på grund af den store søgang kan patruljebådene ikke forlade deres baser", hvorfor tyskerne ikke gennemførte deres sædvanlige rekognosceringsture den 5. og om natten til den 6. juni. 
Krancke berette senere desuden: "[…] efter de foreliggende vejrudsigter […] syntes en invasion i natten mellem den 5. og 6. juni knap nok mulig".
Klokken 9 om formiddagen den 5. juni stak den allierede armada – bortset fra styrke U og O til søs. De startede først kl. 16. Overfarten og strygningen af miner forløb planmæssigt, og kun en enkelt amerikansk minestryger sank. De første allierede skibe, som ankom til deres respektive pladser ud for Normandiets kyst (jf. nedenstående kort over beskydningen fra havet mod kysten)  og kastede anker var USS Bayfield klokken 2.29 21 km fra Utah Beach med general J. Lawton Collins om bord og USS Ancon klokken 2.51  20 Kilometer fra Omaha Beach. Efterhånden ankom også de øvrige 5.300 skibe i invasionsflåden til deres positioner. Slagskibene lå ca. 9,9 km og destroyerne ca. 4.500 m fra kysten. Mange af de ombordværende soldater led af søsyge efter den lange overfart i høj sø. Klokken 4.15 begyndte landgangstropperne at gå om bord i landgangsbådene.
Omkring kl. 4.30, 45 minutter før daggry var de første landgangsbåde på vej mod Utah og Omaha strandene. De måtte kæmpe med høj søgang, strøm og sidevind som hele tiden bragte dem ud af kurs. Landgangsbådene måtte sejle 17 km for at nå ind til Omaha Beach. Det blev ledt på vej af patruljebåde, som var udstyret med radio og radar.  
Den tyske Gruppenkommando West lod klokken 4.35 patruljebåde afgå. Den 5. torpedobådsflotille, den 15. patruljebådsflotille og den 38. minestryger flotille løb ud af Seine mundingen.¨På begge sider af Cotentin-halvøen krydsede 5. og 9. torpedobådsflotille. Flotillechefen  admiral Heinrich Hoffmann afsejlede fra Le Havre med tre både fra 5. torpedobådsflotille kl. 4.15 og befandt sig kl. 5.15 lige ud for de britiske skibe ved Sword Beach. Hoffmann besluttede sig for at angribe, og affyrede kl. 5.35 16 torpedoer. De allierede skibe omkring HMS Warspite reagerede straks med undvigemanøvrer og undgik torpedoerne. Kun den norske destroyer Svenner blev ramt midtskibs og sank. I mellemtiden var de tyske både vendt om og undslap i tågen.
Efter at de allierede destroyere Fitch og Corry var blevet taget under beskydning fra et tysk batteri på kysten gav kontreadmiral Morton Deyo, lederen af Western Task Force Bombardement Group, klokken 5.36, tyve minutter tidligere end planlagt, ordre til alle skibe om at indlede beskydningen. Skibene i Eastern Task Force var dog allerede endnu tidligere, kl. 5.10, begyndt at skyde. 
Den britiskr major John Howard, som kort efter midnat var landet med svævefly i Normandiet under Operation Tonga havde følgende at sige om beskydningen fra skibene: 
Holdbrook Bradley, en korrespondent fra den amerikanske avis Baltimore Sun, som var om bord på et landgangsskib på vej til Omaha Beach, og som havde berettet fra forskellige krige og krigsskuepladser beskrev senere skibsbombardementet:
Kanonstillingen ved Longues-sur-Mer åbnede ild klokken 5.37 mod destroyeren USS Emmons ud for Omaha Beach. De afskudte ti skud ramte imidlertid ikke det amerikanske skib. Det næste mål var slagskibet USS Arkansas. Heller ikke her lykkedes det at ramme. Til gengæld åbnede USS Arkansas klokken 5.52 ild mod batteriet og afskød 130 granater mod det, dog uden at træffe. Efterhånden som der dukkede mål op, som var nærmere rettede det tyske batteri sine kanoner mod dem. 
Allierede fly skulle udlægge et røgslør mellem de allierede armada og de tyske stillinger, for at skjule armadaen for tyskerne. Nogle af disse fly dukkede op kl. 6.10 også ved Utah Beach og udlagde dette røgslør. Det fly, som skulle indhylde den amerikanske destroyer USS Corry blev imidlertid inden da skudt ned af tysk Flak og kunne derfor ikke udlægge røgslør. 
I kort tid var USS Corry derfor det eneste skib, som tyskerne kunne se, og det medførte at de tyske kanoner koncentrerede beskydningen mod skibet. Skibet begyndte at manøvrere for at undvige salverne, hvilket dog var farligt, da en stor del af farvandet stadig var mineret. Maskinisten G. Gullickson fortalte:
Pludselig hoppede skibet bogstavelig talt ud af vandet! Da bundpladerne gik løse gik vandet ud, og rummet blev fyldt med damp. […] Det var fuldtændig mørkt med hed damp og kvælende.
Skibet var løbet på en mine midtskibs og begyndte at synke. Gullickson, der på dette tidspunkt allerede stod i vand til brystet fortalte: På dette tidspunkt lød der endnu en rumlen fra under skibet – USS Corry var løbet på en ny mine og brækkede i to dele. En stor del af besætningen druknede eller blev forbrændt eller kvalt. 
Klokken 6.30, 30 minutter efter solopgang begyndte landgangen op Utah og Omaha Beach. Skibene ud for kysten indstillede deres beskydning kort inden og skiftede delvis til mål længere inde i land for ikke at bringe soldaterne på strandene i fare. 
Ian Michie, en matros i Royal Navy, som befandt sig om bord på den britiske krydser HMS Orion fortalte følgende: 
Vores skydning var vældig god og der kom snart direkte træffere. Vi havde 13 træffere på batteriet inden vi skiftede mål. Batterierne i Longues-sur-Mer, Pointe du Hoc og andre steder blev kun i mindre grad beskadiget af skibskanonerne, og slet ikke ødelagt. De findes til dels stadig. I Stephen E. Ambroses bog D-Day bliver der om en rapport fra Royal Navy anført:
En officiel rapport fra Royal Navy medgav at 'ingen alvorlige skader på hverken betonstrukturerne eller kanonerne' blev opnået, men pointerede at 'beskydningen i praksis neutraliserede stillingerne ved at skræmme det fjendtlige personel og ved at forhindre dem i at bemande deres kanoner og beskyde soldaterne under landgangen'. 
Dette var ifølge Ambrose nærmest ønsketænkning, for forskellige tyske kanonbesætninger kunne igen bemande deres stillinger efter at skibene havde taget kysten under beskydning. Batterierne kunne imidlertid på grund af de allieredes forholdsregler, som f.eks. udlæggelsen af røgslør kun se enkelte mål og skyde målrettet efter dem. 
De tyske batterier blev fortrinsvis ødelagt med andre midler. Således blev batterierne ved Merville ødelagt under Operation Tonga af britiske faldskærmssoldater. Ligeledes forsøgte amerikanske rangers at ødelægge kanonerne ved Pointe du Hoc, men måtte efter at have erobret området konstatere, at kanonerne ikke stod i deres stillinger, men var flyttet længere ind i baglandet. Efter en kort eftersøgning opdagede nogle rangers imidlertid at kanonerne stod ubevogtede en kilometer fra kysten og uskadeliggjorde dem.
I de følgende dage forsøgte tyske torpedobåde at genere landgangsoperationerne med torpedoangreb og minespærringer, hvilket dog stor set var resultatløst.
Om natten til den 7. juni afsejlede de tyske 5. og 9. torpedobådsflotiller fra Cherbourg. Allerede ved udsejlingen gik to både tabt nær Cap Barfleur ved en minespærring, som den britiske 64. torpedobådsflotille tidligere havde udlagt. Til gengæld gennembrød fire torpedobåde det allierede kystforsvars forsvarlinjer og sænkede fire landgangsbåde ved St. Vaast.
Ved Le Havre kom det samme nat til en kamp mellem den tyske 4. minestrygerflotille og den britiske 55. motortorpedobådsflotille samt den canadiske 29. motortorpedobådsflotille hvorved et tysk og to allierede skibe blev alvorligt beskadigede. Samme dag gennemførte 2. og 8. torpedobådsflotille fra Ostende en resultatløs rekognoscering i den sydlige del af Nordsøen.
Kl. 5.15 om morgenen den 8. juni sank den britiske fregat HMS Lawford, muligvis efter at være blevet ramt af en radiostyret bombe Henschel Hs 293, som var blevet nedkastet fra en Dornier Do 217.Også i natten mellem den 7. og 8. juni kom det til kampe hvor såvel allierede landgangsbåde som tyske torpedobåde blev sænket. Tyskerne sænkede desuden selv nogle af deres skibe, for at undgå at de blev erobret af de allierede. De allierede adskillige tab på grund af miner, bl.a. to destroyere. Andre skibe blev ødelagt ved tyske luftangreb og artilleribeskydning, fortrinsvis skibe som i forvejen var stødt på miner og ikke kunne bevæge sig. 
Mellem den 6. og den 30. juni 1944 indsatte tyskerne adskillige ubåde for at give de allierede skibe modstand. I de fleste tilfælde blev disse ubåde imidlertid ødelagt eller beskadiget af allierede fly og tilføjede kun de allierede tab i størrelsesordenen 5 skibe. 
Om natten mellem den 8. og 9. juni forsøgte Kriegsmarine at trænge ind i invasionsområdet med 4 destroyere, der var de sidste større flådeenheder i Frankrig. De startede fra Brest. Den tyske admiral Theodor Krancke, lederen af Marinegruppe West, havde befalet det, hvilket de allieredes efterretningstjeneste imidlertid opsnappede. Den 10. destroyerflåde i Royal Navy blev sendt af sted for at angribe den tyske styrke. Nordvest for Isle de Bas kom det omkring kl. 1.30 til kamp mellem tyskerne og den allierede flotille, som bestod af fire britiske, to canadiske og to polske destroyere. Efter fire timers kamp havde briterne sænket den tyske destroyer ZH 1 og beskadiget Z 32 så alvorligt, at den måtte sættes på grund. De to resterende destroyere vendte ligeledes svært beskadigede tilbage til Brest. På allieret side blev HMS Tartar svært beskadiget.
Om natten mellem den 14. og 15. juni angreb 234 Lancaster-bombefly fra Bomber Command i Royal Air Force den franske by Le Havre. Et fly gik tabt ved angrebet. På tysk side mistedes tre små destroyere, seksten torpedobåde, to ledsagebåde, samt to minestrygere, 7 minesøgere og 8 patruljebåde. Desuden blev en marinetender og flere hjælpeskibe og havnefartøjer ødelagt. I den følgende nat angreb 297 allierede bombefly Boulogne. De tyske tab omfattede tre minestrygere/ledsageskibe, seks minestrygere, tre bugserbåde og fem havnepatruljebåde. Desuden blev to minestrygere alvorligt beskadigede. Hertil kom at det tyske tankskib Sonderburg den 15. juni blev sænket i Cherbourg havn som blokskib.
I den følgende tid kom det til stadighed til kampe mellem hjælpekrigsskibe hvorved torpedobåde, motorbåde, minestrygere og lignende fartøjer, men også allierede destroyere og fregatter kom i kamp og blev beskadiget. Disse kampe fortsatte mindst til slutningen af juli ved Normandiet og Bretagne. Desuden angreb Luftwaffe den allierede armada fra luften med bombefly og jagere samt ved at udkaste miner. 
Den 19. juni 1944 ankom Kommandobootflottille 211 med to kommando- og 24 sprængningsbåde til Bolbec, øst for Le Havre og blev om natten mellem den 20. og 21. juni overført til en fremskudt base ved Honfleur. Det først angreb fra denne flotille skulle foregå i natten mellem den 25. og 26. juni. Til dette angreb blev samme aften 8 kommando- og nu sprængningsbåde afsendt på slæb efter minestrygere. En af sprængbådene stødte dog ind i rælingen på en minestryger, eksploderede og sænkede minestrygeren og to kommandobåde. Trods ulykken blev missionen fortsat, men blev senere forstyrret af dårligt vejr og skibene vendte om. Efter at to yderligere forsøg i juni var slået fejl på grund af ulykker og materielfejl gav Adolf Hitler ordre til at stoppe indsættelsen af sprængbåde i Seinebugten og i stedet indsætte miniubåde af typen Marder. Fra den 28. juni ankom kommandoflotille 361 med 60 af disse miniubåde, der blev kørt til området ad landevejen fra Tyskland, til Trouville. Enheden blev efterfølgende stationeret i en skov ved Villers-sur-Mer for der at forberede deres operationer. 
Mellem den 25. og 27. juni støttede allierede skibe angrebene i området ved Caen (se Slaget om Caen) og Cherbourg (Se slaget om Cherbourg). Den 25. juni ankom en miniubåd af typen Biber til Rouen, efter at den var blevet transporteret fra Kiel via Aachen og Paris. Herfra skulle båden angribe broerne over Caen-kanalen og Orne-floden. Indsatsen blev dog i stedet gennemført med frømænd og slog fejl. Hvad der siden skete med miniubåden vides ikke.  
Indtil den 25. juni mistede Western Naval Task Force tre destroyere, en ledsagedestroyer, to mineryddere og diverse mindre skibe og landgangsbåde. Desuden blev en række skibe, heriblandt to destroyere, svært beskadigede.
Mens nogle få torpedobåde løb ind i havnen i Le Havre eksploderede torpedoværkstedet om natten mellem den 5. og 6. juli af ukendte årsager. 41 torpedoer blev ødelagt og torpedobådsoperationerne måtte på grund af den efterfølgende mangel på torpedoer indskrænkes stærkt. 
Natten mellem den 5. og 6. juli blev 26 af de i Villers-sur-Mer stationerede enmands torpedoer af typen "Marder" indsat mod de allieres landgangsområde. Operationen blev vurderet som en succes af tyskerne. 11 af bådene meldte om succes, selv om der rent faktisk kun blev sænket to allierede minestrygere og en ledsagedestroyer. Til gengæld vendte kun 16 af mini-ubådene tilbage. Ved en ny operation den følgende nat indsatte tyskerne 21 miniubåde og ødelagde en minestryger og beskadigede den gamle polske krydser ORP Dragon så svært, at den herefter kun kunne bruges som blokskib i Mulberry B. Ingen af mini-ubådenes besætninger vendte tilbage.  
Desuden var der i løbet af måneden kampe mellem tyske og allierede krigsskibe hvor der fortrinsvis blev ødelagt motortorpedobåde, men også jævnligt allierede destroyere.
Fra 1. til 27. august 1944 kæmpede grupper af allierede skibe mod tyske ubåde i Kanalområdet og Biscayabugten. 11 ubåde blev sænket, mens der på allieret side kun gik et skib tabt. I midten af august ankom en ny bølge af ubåde til Kanalområdet, som det lykkedes at sænke 6 allierede skibe og svært beskadige yderligere et, mens fire ubåde gik tabt. Den 27. august blev de 5 resterende tyske ubåde kaldt tilbage til Norge. Inden da havde en af ubådene (U218) den 20. august udlagt en minespærring ved Start Point, som den 10. juli 1945 resulterede i at den britiske trawler Kned gik tabt.
I begyndelsen af august ankom Kommandobootflotille 211 til Houlgate for at gennemføre et samtidigt angreb med "Marder" og "Linse" sprængningsbåde samtidig med at torpedobåde blev indsat. Om natten mellem den 2. og 3. august blev aktionen udført sammen med et angreb fra Luftwaffe. Der deltog 16 kommando- og 28 sprængbåde af "Linse" typen foruden 58 miniubåde af typen "Marder". Det lykkedes tyskerne at sænke destroyeren HMS Quorn, en trawler og en landgangsbåd samt at beskadige to fragtskibe. Mindst 6 "Marder" blev ødelagt af de allierede, og yderligere en blev erobret intakt. For sidste gang blev der om natten mellem den 16. og 17. august indsat 42 "Marder". De sænkede et allieret skoleskib, en landgangsbåd foruden det ved et torpedobådsangreb beskadigede fragtskib Iddesleigh. Kun 16 "Marder" vendte tilbage fra aktionen. 
Mellem den 5. og 30. august sænkede tyskerne ved rømningen af havnene en række egne skibe i Le Verdon, Nantes, Brest, Saint-Malo, i Seinen og ved Paris foruden Saint-Nazaire, ved Gironde og i Bordeaux. I alt blev et beboelsesskib, en destroyer, et forsyningstankskib, 2 fragtskibe, to hjælpeminesøgere, tre minesøgere, fire motortorpedobåde, seks patruljeskibe, seks spærringsbrydere, ni tankskibe, ni rydningsbåde, 15 patruljebåde, 21 handelsskibe og talrige mindre skibe sænket.
Tyske og allierede skibe var ikke kun truet ved kampe med skibe fra modparten. Naturen afstedkom også tab på begge sider. Efter at den britiske destroyer HMS Fury var stødt på en mine ud for Sword Beach den 21. juni blev den taget på slæb, men under en storm knækkede tovet og skibet løb på grund og gik tabt.  
På grund af vind og bølger sank nogle mindre allierede skibe under overfarten på D-dag. Den uden led de fleste tropper af søsyge. Et stort antal amfibiekampvogne gik også tabt på grund af de høje bølger. 
Mellem den 18. og den 22. juni blev Den engelske kanal ramt af en kraftig storm, som  umuliggjorde indsats af skibe på begge sider. De allierede indstillede transporterne fra England til Frankrig og stoppede losningen i brohovedet. Stormen var formentlig den kraftigste på den årstid i 40 år. Under stormen blev den kunstige allierede havn Mulberry A, som var placeret ud for Omaha Beach ved Saint-Laurent-sur-Mer, kraftigt ødelagt, og blev senere opgivet. (Se Mulberry-havnene).
Det indgik i den allierede plan, at der efter en vellykket landgang skulle etableres to store kunstige havne ved invasionskysten hvor såvel store liberty-skibe som landgangsskibe, coastere og mindre landgangsbåde kunne losses. 
Den ene havn "Mulberry A" skulle placeres ved Vierville-Saint Laurent af amerikanerne og den anden "Mulberry B" skulle ligge ved Arromanches og drives af briterne. De forskellige dele til havnene blev fremstillet i Storbritannien og sejlet til Normandiet, hvor de blev sat sammen. 
I den første fase blev der etableret såkaldte Gooseberries ved hver af de fem invasionsstrande. De bestod af gamle krigs- og fragtskibe, som blev sænket ud for kysten, så de dannede en bølgebryder, som landgangsskibe og -både kunne operere i læ af. Dernæst blev der ved de to Mulberry-havne placeret sænkekasser og bølgebrydere som yderligere beskyttelse, og indenfor de således beskyttede områder blev der bygget kajer og forbindelsesveje på pontonbroer, som kunne hæve og sænke sig i takt med tidevandet. I havnene blev der indsat et stort antal DUKW amfiebielastbiler, som kørte/sejlede ud til fragtskibene, blev lastet og kørte/sejlede ind til forsyningsdepoter i land. De allierede byggede store lagerhuse på land. Gamle veje blev udvidet og nye anlagt til at sikre en hurtigere transport af forsyninger til fronten. 
Under stormen blev "Mulberry A" stærkt beskadiget. Mange landgangsfartøjer blev kastet op på strandene og ødelagt. Amerikanerne opgav at reparere "Mulberry A" og de anvendelige dele blev i stedet anvendt ved færdiggørelsen af den knap så ødelagte "Mulberry B". Amerikanerne fortsatte dog med at losse skibe i området ved "Mulberry A" 
Den britiske havn "Mulberry B" blev snart gjort færdig og indtil 31. oktober blev der losset 628.000 tons forsyninger, 40.000 køretøjer og 220.000 soldater gik i land.
Allerede på D-dag befriede de allierede havnene i Ouistreham, Courseulles-sur-Mer og Port-en-Bessin. De blev straks taget i anvendelse, og det viste sig, at der kunne losses væsentlig mere end de allierede havde regnet med. Havnen i Ouistreham måtte opgives, da den var udsat for beskytning fra tyske batterier på den anden side af Orne, men det blev mere end opvejet af den ekstra kapacitet i Courselles-sur-Mer.   
Efter at kommandanten i Cherbourg havde kapituleret til amerikanerne den 26. juni begyndte de allierede at gøre havnen klar til at modtage allierede skibe. Havnen var blokeret med en række skibsvrag, der var udlagt miner og kajerne var ødelagt. Først fjernede de allierede minerne med minestrygere og dykkere hvorefter de sænkede skibe blev hævet så havnen igen kunne besejles. Desuden måtte man fjerne murbrokker og ødelagte bygninger og oprense havnebassinerne. 
Efter to uger var havnen sat så meget i stand, at den igen til dels kunne bruges. Det tog imidlertid tre måneder, hvor der blev arbejdet dag og nat, inden havnen var sat helt i stand. 
Gilles Perrault betegnede havnene som "de allierede styrkers vigtigste forsyningsårer". Den 7. september gik 23.000 amerikanske soldater i land i Cherbourg for at blive sendt til fronten. Den 15. oktober blev der daglig losset over 20.000 ton forsyninger hvorefter havnen den 2. november med 133 fortøjede skibe på over 1 mio. BRT blev til den største havn i verden. Allerede i februar 1945 nåede man imidlertid op på 2 mio. BRT. 
Operation PLUTO (Pipe-Lines Under The Ocean) var en operation, som britiske forskere iværksatte med henblik på at kunne transportere benzin fra England under Den engelske kanal til Frankrig. Planen blev udviklet af A.C. Hartley, chefingeniøren i Anglo-Iranian Oil Company, efter at den var skitseret af admiral Louis Mountbatten.
Allerede i maj 1942 blev der udlagt prototyper af rørledningen over floden Medway og i juni over Firth of Clyde. De fungerede tilfredsstillende, og derefter blev produktionen sat i gang. 
Den første rørledning blev udlagt den 12. august mellem Isle of Wight og Cherbourg. Den var ca. 135 km lang. Senere blev der udlagt yderligere 20 rørledninger over Den engelske kanal. Slæbebåde trak store tromler med rør af kunststof over Kanalen. De blev forbundet med hinanden og lagt ned på bunden. Operationen var omhyggeligt planlagt og kunne afsluttes i løbet af ti timer. 
Med rørledningen blev der i januar 1945 overført 300 ton brændstof pr. dag, men kapaciteten voksede hurtigt til over 4.000 ton. I alt blev der indtil den tyske kapitulation pumpet 781.000 m³ benzin gennem rørledningerne. Ved siden af Mulberry-havnene anses PLUTO for at være en af de største militære ingeniørprestationer nogensinde.
Som følge af det store antal indsatte skibe, bygningen af rørledninger under Kanalen, de kunstige havne og erobringen af de for forsyningerne så vigtige havne samt gennem samspillet mellem flåderne, hærene og luftvåbnene lykkedes det de allierede at etabere en fast basis i Frankrig og herigennem opnå deres krigsmål om at besejre Tyskland. Desuden lykkedes det at beherske størstedelen af luftrummet over kanalområdet.    
Efterfølgende kunne de allierede koncentrere sig om andre steder at indsætte deres skibe. F.eks. kunne amerikanerne i stigende grad koncentrere sig om Stillehavskrigen, selv om tyske ubåde fortsat udgjorde en fare. 
Dokumentar-spillefilmen D-Day – Entscheidung in der Normandie fra BBC dokumenterer hændelserne under forberedelserne, selve D-dag og tiden efter.
I 1962 udsendtes den af Darryl F. Zanuck producerede film Den Længste Dag som var baseret på Cornelius Ryans bog af samme navn.
Tony Hall (Hrsg.): Operation „Overlord“, Motorbuch Verlag, 2004, ISBN 3-613-02407-1 –
Will Fowler: D-Day: The First 24 Hours, Amber Books Ltd., London 2003, ISBN 3-85492-855-6
Walter Lohmann und Hans H. Hildebrand: Die deutsche Kriegsmarine 1939–1945, Bad Nauheim 1956–64
Percy E. Schramm (Hrsg.): Kriegstagebuch des Oberkommandos der Wehrmacht 1944–1945, Teilband 1, ISBN 3-7637-5933-6
Anthony Hall: Operation Overlord. D-Day Day by Day, New Line Books, 2005, ISBN 1-84013-592-1
Samuel Eliot Morison: History of United States Naval Operations in World War II: 1944–1945, University of Illinois Press, ISBN 0-252-07062-3
Robin Niellands: The Battle of Normandy – 1944, Weidenfeld & Nicholson military, 2002, ISBN 0-304-35837-1
John Prados: Neptunus Rex – Naval Stories of the Normandy Invasion, June 6, 1944, Voices of the Navy Memorial. Presidio Press, Novato CA 1998, ISBN 0-89141-648-X
Udførlige informationer om krigen til søs i juni 1944, herunder også i Kanalområdet (juni måned 1944)(tysk)
Udførlige informationer om krigen til søs i juni 1944, herunder også i Kanalområdet (juli måned 1944) (tysk)
Udførlige informationer om krigen til søs i juni 1944, herunder også i Kanalområdet (august måned 1944) (tysk)

Kristendommens indførelse i Norden eller religionsskiftet i Norden (norrønt: Siðaskipti) er betegnelsen for den langvarige religiøse forandring, der ændrede befolkningens trosretning i Norden fra at have været hedninger til hovedsagelig at blive kristne.
Religionsskiftet var ikke resultatet af en enkeltstående begivenhed eller handling, men var en langvarig proces under hvilken de nordiske lande blev til centraliserede kongedømmer. De familier der endte med at blive til kongehuse havde i mange år haft nær kontakt med lande, der allerede var kristne og nordiske stormænd havde tætte familiemæssige bånd til kristne fyrstehuse, specielt i Polen, Ukraine (Rus) og Konstantinopel. Processen var i store træk først afsluttet omkring år 1300, hvorfor hele det nordiske samfund først fra dette tidspunkt var fuldt integreret i den kristne kultur.Overgangen fra det før-kristne samfund til det kristne samfund skete i sammenhæng med gennemgribende sociale, politiske og kulturelle forandringer af de nordiske samfund, hvorunder stormænd blev til konger, der krævede skat, slog mønt og indførte monoteismen for at understøtte denne nye samfundstype.På grund af den generelle kildemangel til store dele af perioden, anvendes islandske kilder ofte til at belyse de folkelige reaktioner til religionsskiftet, selvom samfundet i den Islandske fristat på det tidspunkt i høj grad adskilte sig fra det øvrige Norden. Man har også lagt for stor vægt på den hensigtsrettede historieskrivning der blev nedfældet senere i klostre, specielt Adam af Bremens. Og man har undervurderet de skriftlige kilder fra øst, som f.eks. Nestorkrøniken og den byzantinske patriark Fotios 1. af Konstantinopels forfatterskab.
Det norrøne ord siðaskipti (sædeskifte) er en indikation på, hvorledes udviklingen blev opfattet i samtiden.[kilde mangler] Ordet er dannet af siðr, der betyder sæd/skik. Det har en betydning, der nærmer sig det moderne ord kultur, men dækker også over tradition og religion. Preben Meulengracht Sørensen har tolket ordsammenstillingen som et tegn på, at man opfattede udviklingen som et skifte fra én verden til en anden. Selvom omvæltningen tilsyneladende blev opfattet som skelsættende i samtiden, så har udviklingen for hele samfundet som helhed været langt mere gradvis. I begyndelsen var det givetvis kun de ydre rammer, fx bygninger og ritualer, der blev udskiftet, først senere skete der et egentligt trosskifte, da den kristne livsforståelse og teologi vandt indpas. Det medførte siden et etisk skifte, da selve livsførelsen blev forandret.
1. Skandinaver erhverver viden om kristendommen. Dette ligger betydeligt længere tilbage end de missionsrejser man hidtil har regnet for en første kontakt. Men det er umuligt at fastsætte en tidshorisont. Den første viden erhvervedes vidt forskellige steder, både i Irland, England, Kiev og Konstantinopel. Det var naturligvis overklassen og udlandsskandinaver, der først fik kendskab til monoteismen.
2. Store grupper af skandinaver bliver kristne. Denne udvikling foregår fra midt i 800-tallet, muligvis især i kolonierne i Rusland-Ukraine samt i Væringegarden i Konstantinopel. De første nordiske kristne i disse områder var græsk orienteret, men de overgik senere til Slavisk kirke-liturgi Senere endnu var skandinaver medvirkende til at introducere latinsk liturgi i Kiev.
3. Skandinavien bliver tilknyttet den latinske kristendoms administrative system. Dette skete sandsynligvis omkring 1100-tallets begyndelse.
Religionsskiftet var et vigtigt element i den gennemgribende sociale, politiske og kulturelle transformation, de nordiske samfund gennemgik i løbet af den sidste del af jernalderen, vikingetiden og middelalderen. Den norske religionsforsker Gro Steinsland har beskrevet den således: ...religionsskiftet [var] både en drivende faktor i samfunnsendringerne og resultatet av omfattende endringsprosesser. Skandinavien havde hidtil været under et socialt system af stormandsvælde, men under processen koncentreredes magten i 3 - 4 kongehuse.
I de fleste værker, som beskriver religionsskiftet, afhænger synsvinklen og forklaringsmodellerne i høj grad af opfattelsen af kongemagtens rolle, både overfor kirken og i det før-kristne samfund. Kristendommen i sig selv opfattes som oftest positivt, og kristningen som noget uafvendeligt. Dertil kommer at vægtningen af den politiske betydning af skiftet også er påvirket af ideologiske standpunkter, så forskere med konservativ observans i reglen har været præget af en positiv opfattelse af herskerne og kirken, mens de marxistiske har været antiklerikale og antiautoritære, og de liberale har lagt vægt på demokratiske tendenser og bondesamfundet som drivkraft for udviklingen.
I størsteparten af den periode religionsskiftet fandt sted i, har tilhængere af de to religioner levet tæt på hinanden og skellet mellem dem har sandsynligvis ikke været opfattet knivskarpt. Så selvom de nordiske lande nominelt var blevet kristne allerede i løbet af vikingetiden, så tog det reelt mange år før de kristne forestillinger var fuldkommen rodfæstet i befolkningen. Der fandtes fx ikke noget, der lignede de vesteuropæiske kirkestrukturer før ca. 100 år efter, at Harald Blåtand officielt havde antaget kristendommen som statsreligion. Samtidig var kendskabet til de traditionelle forestillinger i det 13. og 14. århundrede stadig så stort på Island, at der kunne nedskrives større litterære fremstillinger om den gamle religion og herfra er vigtige mytologiske værker som Ældre og Yngre Edda blevet bevaret. De kristne ideer og forestillinger er ganske langsomt trængt ind og har med tiden erstattet den før-kristne religion. Fra Sverige er der arkæologisk materiale, der antyder, at denne proces kan være påbegyndt allerede omkring år 500. Sprogforskere er enige om at en hel række finske, kristne ord er overtaget fra tidlig slavisk sprog. Desuden er der påvist byzantinsk påvirkning i de tidlige danske kalkmalerier.. Historikeren John H. Lind anser det for bevist, at der var kristne menigheder med slavisk liturgi i Finland før de svenske korstog, samt at Væringerne bragte kristne påvirkninger i begge retninger: I den tidlige periode blev væringer græsk- eller slavisksprogede kristne, men senere bragte de latinsk kristendom til Østeuropa.
Den kristendom, der etablerede sig i Norden i starten af middelalderen, var anderledes end den moderne form. Det var en kristendom, hvor Jesus fremstod som en erobrende krigerkonge; men også den anskuelse ændrede sig i løbet af den lange tidsperiode religionsskiftet strakte sig over.
De allertidligste kontakter mellem nordboer og kristne fandt ganske givet sted længe før 8. århundrede, måske før det Vestromerske riges kollaps i 5. århundrede. Det var imidlertid først i 820’erne, at det blev politisk muligt at prædike i Norden for større grupper. Arkæologiske fund viser, at Norden først omkring år 700 for alvor begyndte at åbne sig for Vesteuropa og at kontakten fra det tidspunkt begynder at blive langt mere intensiv end i den foregående periode, fx gennem handel og krigstogter. Den øgede kontakt var en væsentlig forudsætning for at kristendommen kunne få fodfæste og dermed etablere sig som religion i Norden.
Begyndelsen på den udvikling der fører frem til religionsskiftet falder dermed sammen med begyndelsen på den periode, der sædvanligvis kaldes vikingetiden. Den almene forståelse af begrebet viking og vikingetiden er præget af de beskrivelser, der primært stammer fra klostre overalt i Vesteuropa. En viking kan derfor defineres som en nordbo, der i en eller anden form har været i kontakt med den kristne kultur. Det vil sige, når Norden træder ind i historien og de første skriftlige kilder bliver skrevet om nordboerne, har det tidligste møde mellem den nordiske kultur og kristendommen allerede fundet sted. Den nordiske religion, der beskrives i de skriftlige kilder er fx også skrevet på et tidspunkt, hvor kristendommen allerede var etableret i Norden og hvor den kulturelle påvirkning fra Syd- og Vesteuropa i flere århundreder havde været stærk.I begyndelsen af det 9. århundrede bliver der oprettet et ærkebispesæde i Hamborg med det formål at organisere og beskrive den kristne mission i Nord- og Østeuropa.Disse skriftlige kilder har medført, at man har tillagt missionærerne fra syd æren for at have kristnet Norden. Meget tyder dog på  at den engelske kirke og den ukrainske var mindst lige så betydningsfulde, og især, at initiativet kom fra de nordiske konger. Mange af de ældste kirker er fx bygget ud fra engelsk tradition, mens St. Clemens kirker stammer fra Kiev. Så vidt vides blev de første kirker i Norden opført på handelspladserne Birka, Ribe og Hedeby, der var de vigtigste i Norden og som derfor ofte besøgtes af fremmede handelsfolk, heriblandt mange kristne. Den vigtigste funktion for disse første kirker var derfor ikke at fungere som missionscentre, men snarere at sørge for pleje og beskyttelse af kristne købmænd. Fra begyndelsen havde præsten dog tilladelse til at døbe og prædike for lokalbefolkningen.I det 9. og 10. århundrede emigrerede mange folk fra Norden til de områder af Vesteuropa, deres forfædre havde plyndret. De vigtigste bosættelsesområder var Nordvestengland, det østlige Irland, kystområderne, øerne i det nordlige Skotland og Normandiet. Disse områder var allerede kristne, da nordboerne slog sig ned som bønder. Island, Færøerne og Grønland blev også koloniseret, men de var enten ubeboede eller ikke-kristne. De nordboer, der bosatte sig i lande, som i forvejen var kristne, lod sig ofte omvende. De mennesker som blev boende, forblev i højere grad kristne, end de som vendte tilbage til Norden efter en omvendelse i udlandet. Dette betød, at der efterhånden opstod kristne, nordiske kolonier flere steder i Vest- og Østeuropa.I enkelte grave fra hele vikingetiden er der blevet fundet tegn på kristendom i form af blykors og vokslys. Ændringer i de generelle gravskikke i et bestemt område kan bruges som indikator for, hvornår et egentligt religionsskifte fandt sted i den brede befolkning på det sted. Udgravninger har vist at brandgrave blev erstattet af jordfæstegrave i det sydvestligste Norge allerede i første halvdel af det 10. århundrede. Brandgrave blev aldrig brugt af kristne, mens jordfæstegrave kun i sjældne tilfælde blev brugt i før-kristen tid. Dette skifte skete på et tidligere tidspunkt end i Danmark, hvor det fandt sted i midten af århundredet. Det indre Norge og området omkring Trondheim forblev dog overvejende hedensk i længere tid.
Da den danske konge Harald Blåtand konverterede i 960’erne, var flere af hans undersåtter sandsynligvis allerede kristne, men der var fortsat også mange, der holdt fast i den gamle tro. Et lignende billede gjorde sig gældende for de øvrige nordiske lande: Når fyrsten gik over til den nye tro, var det udelukkende formelt, at landet blev kristent. Det forhold kom til at gælde i mange år derefter. Så selv om Harald Blåtand havde gjort kristendommen til statsreligion, måtte han stadig acceptere, at nogle af hans vasaller forblev hedninger. En af de mest betydningsfulde af disse vasaller, var den norske Håkon Jarl af Lade. I løbet af de sidste fire årtier af det 10. århundrede var næsten alle de nordiske lande formelt blevet kristne. Svealand var den eneste vigtige undtagelse, idet den offentlige kult der endnu var hedensk trods en stor kristen befolkning i Mälarregionen. Skiftet til kristendommen fandt først sted i 1080’erne.
En vigtig faktor bag kongernes konvertering var udviklingen af mere komplekse og organiserede samfund i middelalderens Nordeuropa. Det betød, at der blev stillet nye krav til religionen, som kristendommen bedre var i stand til at opfylde end den traditionelle religion. Til at øge kongens magt var centralisering og bureaukratisering vigtige redskaber og det var kun den kirkelige administration i stand til at tilbyde på dette tidspunkt. I alle de nye stater der opstod i Europa i den tidlige middelalder, var der derfor en nær sammenhæng mellem rigssamling og kristning. I 10. århundrede var det i udpræget grad eliten, der fulgte kongen og bekendte sig til den nye tro, men langsomt spredte den sig til den brede befolkning. Det varede dog flere århundreder, før den gamle religion forsvandt.
Frem til år 1100 blev grundlaget lagt for de nordiske kirkers institutioner. De første danske biskopper var blevet udnævnt i midten af det 10. århundrede, men de havde nok kun en formel relation til den by, deres stift var navngivet efter. Flere af dem besøgte måske aldrig den pågældende by. Under Knud den Store blev de første regulære stifter i Danmark etableret og omkring 1060 var grænserne for de otte stifter, der kom til at eksistere helt frem til Reformationen, fastlagt. Norden oprettedes først som selvstændig kirkeprovins i 1103, da der bliver indsat en ærkebiskop i Lund. Indtil da havde Norden været reelt uafhængig af pavestolen, selvom ærkebiskoppen i Hamburg-Bremen gjorde krav på hele den nordiske kirkeprovins.
I Norden var gejstligheden i det 11. århundrede normalt stadig af udenlandsk herkomst. Det var først i løbet af det 11. og 12. århundrede, at kristendommen var blevet så institutionaliseret i Danmark, at der blev uddannet danske præster. I det øvrige Norden skete det først endnu senere. De kirker, som var blevet bygget før 12. århundrede, var i reglen ganske små. De havde typisk et pulpitur til stormanden, der havde sponsoreret den, og hans familie, mens præsten og tjenestefolkene sad på jorden. Bønderne fra omegnen var totalt fraværende. Driften af templer og helligsteder i før-kristen tid var almindeligvis en sag for en fyrste eller overhovedet for en stor, jordbesiddende slægt. Når denne omvendte sig til kristendommen, var det i stedet kirken, han sponsorerede. Kirkerne var praktisk taget alle bygget i træ, da huse bygget i sten nærmest var ukendte på den tid i Norden. De var helt rektangulære, i modsætning til de treskibede basilikaer, der var udbredt i Vesteuropa. Ingen af de ældste trækirker er bevaret og størstedelen af dem blev afløst af større stenkirker i 12. og 13. århundrede, på nær i Norge, hvor byggeskikken med træ som noget usædvanligt i europæisk sammenhæng blev videreudviklet.Klostrenes og især cisterciensernes ankomst til Norden i 12. århundrede var med til at åbne kirken for almuen. I Vesteuropa var en ny type kristendom opstået, der lagde større vægt på den personlige tro, dåb og omvendelse af mennesket kom i fokus. Denne bevægelse fik hurtigt indflydelse i Norden. Et element i den var opførelsen af nye kirker på steder, hvor der hidtil ikke havde været nogen samt udvidelse af gamle, for at hele befolkningen kunne have adgang til gudstjenesten. Fra år 1100 kunne dette byggeri ses over hele Europa samt i Norden. I Danmark er en del af disse kirker stadig bevaret. I anden halvdel af det 11. århundrede blev de første kirker af den centraleuropæiske basilika-type rejst i Norden og de var hovedsageligt domkirker. Til byggeriet af højmiddelalderens nye stenkirker var det længe nødvendigt at benytte udenlandske eksperter. Lokale bygmestre blev først almindelige, da teglsten blev mere udbredte. Hele kulturomvæltningen der fandt sted med religionsskiftet blev forstærket, da de kirkelige institutioner omkring 1300 var fuldt etableret. Men kristendommen i Norden var på dette tidspunkt ikke helt fri for før-kristne elementer.Religionsskiftet fik konsekvenser for kønsrollemønstret i forhold til religionsudøvelsen. I den før-kristne periode fandtes gydjer, som, efter de senere kilder at dømme, var kvindelige præster. Kvinderne spillede derfor en særlig rolle i frugtbarheds- og Frej-kulten og måske også i dyrkelsen af diserne samt i alfeblót. Gydje-funktionen havde prestige, om end den ikke var forbundet med den samme magtposition som goden. Denne position forsvandt imidlertid og kristendommen tilbød ikke nogen funktioner, hvor kvinderne havde en tilsvarende position.
I 600- og 700-tallet var England centrum i en blomstrende kristen kultur, der fik stor indflydelse over hele Vesteuropa. Mange gejstlige fra de Britiske øer rejste i denne periode til kontinentet som missionærer. Tilmed også til lande, der formelt allerede var kristne. Denne type rejsende blev i samtiden kaldt pilgrimme, hvilket oprindeligt betød rejsende/fremmede. Disse pilgrimsrejser skyldtes et væsentligt element i den angelsaksiske kristendom, nemlig forestillingen om et frivilligt eksil. Det blev i denne periode ofte praktiseret bogstaveligt af munke i form af lange og farefulde rejser til fremmede lande for at forkynde kristendommen. Eksilet var udtryk for den højeste grad af askese. Den første kendte kristne missionær i Norden var englænderen Willibrord, men der var med stor sandsynlighed også øvrige engelske missionærer i området. Den engelske indflydelse på den tidlige kirke i Norden kan fx påvises sproghistorisk, da centrale liturgiske ord som kirke, kalk og røgelse oprindelig stammer fra oldengelsk.I de skriftlige kilder fremstår især ærkebispesædet Hamborg-Bremen som udgangspunktet for den kristne mission i Norden, fordi størsteparten af de kendte kilder er skrevet af personer, som er tilknyttet dette sted. De undlod at omtale missionærer fra øvrige lande som fx England og Irland. Nordboerne havde dog været i kontakt med kristne, længe før den tyske mission begyndte i det 9. århundrede; fx blev de nordboer, som havde opholdt sig hos kristne fyrster (blandt andet som gidsler eller udsendinge) påvirket af kristendommen. Denne form for kristen indflydelse har udelukkende haft betydning for eliten. En anden væsentlig vej for kristendommen til Danmark og Norge har været den store gruppe af nordiske emigranter, der siden 870'erne var udvandret til de Britiske øer for at slå sig ned dér. Mange af dem blev hurtigt konverteret til kristendommen. I det 10. århundrede var mange gejstlige i England af anglo-dansk oprindelse, heriblandt tre ærkebiskopper. Det menes, at de havde stor sympati for missionsvirksomhed i Norden. Arkæologiske fund har da også påvist en betydelig engelsk indflydelse specielt i Danmark og Norge. Desuden blev der i begyndelsen af det 12. århundrede stadig opført kirker af engelsk type.. I 1022 blev Roskildes biskop ordineret af ærkebiskoppen af Canterbury, hvilket er en indikation af at den daværende danske konge, Knud den Store, forsøgte at gøre den danske kirke uafhængig af Hamborg-Bremen ved i stedet at lægge den under den engelske. Kort efter måtte han dog nødtvungent atter acceptere Hamborg-Bremen overhøjhed i den nordiske kirkeprovins. I Sverige og Finland er der derimod konstateret tegn på en betydelig østlig indflydelse indtil det 11. og 12. århundrede.De præster, som rejste rundt i Norden som missionærer, var afhængige af både økonomisk støtte og beskyttelse af lokale. Derfor fulgtes de nok med en stormand eller en konge på dennes hyppige rejser rundt i landet mellem sine forskellige ejendomme. Ellers tog de ophold hos de rige jordbesiddere. Efterhånden opbyggede missionærerne et parallelt netværk, der kom til at stå i direkte konkurrence med den oprindelige religion. Da de ældste klostre var blevet etableret, blev de også vigtige centre for missioneringen og den tidlige institutionalisering af kristendommen i Norden. De var blevet anlagt på foranledning af konger af stormænd. Nogle af dem blev sandsynligvis grundlagt på et meget tidligt tidspunkt i perioden.Ud fra beretningerne om forskellige missionsforsøg kan der tegnes et billede af den overordnede fremgangsmåde for de missionsforsøg, de kristne fyrster iværksatte i hedenske lande. En højtstående gejstlig, gerne biskop, blev udnævnt som leder af en delegation, der først skulle besøge landets hersker, for at vinde hans interesse inden man foretog sig yderligere. De tog gerne drenge med tilbage, som de kunne opdrage kristent og senere uddanne til missionærer, som måske senere kunne blive udsendt til deres hjemlande. En anden metode var at demonstrere den kristne guds overlegenhed. Dette kunne ske gennem direkte magtanvendelse eller ved destruktion af en hedensk helligdom. Kristne missionærer mødte i reglen først modstand fra det hedenske samfund, i det øjeblik de ødelagde eller vanhelligede helligsteder. Traditionelt accepterede man afvigende religiøse forestillinger, men krævede samtidig respekt for samfundets helligdomme.
Den tidlige middelalders kristendom havde ikke nogen entydig form, men varierede stærkt fra sted til sted i Europa. Selv om der var en kerne, der var ens over hele dens udbredelsesområde, var der fx i Norden intet krav om cølibat for de kristne præster før langt ind i højmiddelalderen, og de religiøse forskrifter man efterlevede, varierede stærkt fra region til region. Den kristendom der blev udbredt i Nordeuropa havde fx en mere krigerisk præget form, både set i forhold til den, der i samme epoke var udbredt i Sydeuropa og i forhold til den form som kendes i dag. I den germanske form af kristendommen blev Jesus fremstillet som en sejrende krigerkonge, der udkæmpede en evig krig mod de onde magter. Denne krigerfigur virker som et ekko af Thors rolle i den gamle religion. Efterhånden som kristendommen blev institutionaliseret i Norden, fik den også et lokalt præg. Således beklagede pave Gregor 7. sig fx i et brev til Harald Hén i 1080 over, at præsterne stilles til ansvar for vejrliget, hvilket reelt var et levn fra før-kristne forestillinger. En anden stor forskel var, at en institution i Norden ikke kunne eksistere som en selvstændig enhed, uafhængig af dens patron og sponsor. Derfor fik den kristne kirke mod nord mere karakter af funktion end institution, hvilket står helt i modsætning til dens rolle i de tidligere romerske områder, hvor den var i stand til at fungere som en uafhængig enhed.Nogle af kirkens institutioner var vigtige over hele kristenheden, en af dem var biskoppen. Han var en helt central figur i de kirkelige ritualer, da almindelige præster i denne periode udelukkende kunne udføre et begrænset antal liturgiske ceremonier, fx var det kun biskoppen, som kunne indvie en kirke eller ordinere nye præster. Den stærke pavemagt og centraliserede katolske kirke, som kendes fra højmiddelalderen, fandtes endnu ikke men var et resultat af investiturstriden, som kulminerede i 1074. Den kristne organisation, der blev etableret i Norden i vikingetiden, var derfor væsentlig forskellig fra den senere form. På dette tidspunkt havde kongerne og stormændene kontrollen over den lokale kirke og besluttede selv, hvem der skulle besætte de lokale embeder. Dette var en praksis, som var helt i overensstemmelse med den germanske før-kristne praksis; de gamle helligsteder havde tilhørt en stormand, og de lå på hans jord. På samme måde kom de nye kirker til at tilhøre den person, som havde ladet den opføre, og som betalte dens drift. Præsteskabet i den tidlige middelalder var derfor heller ikke underlagt den samme religiøse og institutionelle kontrol som senere hen. Derfor fik de lokale kirker et stærkt varieret udtryk, hvor fx den tidlige germanske kirke fungerede ofte meget selvstændigt overfor romerkirken.Dele af kristendommen havde direkte paralleller i den nordiske religion, mens andre var helt fremmede. De cykliske elementer i datidens kristendom og idéen om død og opstandelse var også velkendte for nordboerne, da de havde flere paralleller i deres egne myter. Det samme gjaldt forestillingerne om skytsengle, guddommelig vejledning og en kommende dommedag. Andre forestillinger var dog totalt fremmede for dem; fx Jesu rolle som forsoner mellem gud og mennesker og lidelseshistorien, hvor han påtog sig menneskets skyld. I det før-kristne Norden havde gudernes rolle været at sørge for ”fred og år” for samfundet som helhed. I den kristne kultur blev der derimod lagt vægt på det enkelte menneskes forhold og tro på gud. Samtidig umuliggjorde de kristne dogmer troen på andre guder. En anden væsentlig forskel på den gamle religion og den nye var graden af kosmologisk entydighed; inden for det kristne religiøse system blev kristendommen anset som menneskehedens eneste mulighed for frelse og andre trossystemer blev fremstillet som manifestationer af den onde. I det før-kristne trossystem blev øvrige religioner derimod ikke afvist på samme måde. Det var imidlertid en af kristendommens store styrker i forhold til den traditionelle religion, at den kunne et give et svar på spørgsmålene om livets mening og hvorfor mennesket var sat i verden.Konvertering til kristendommen betød ikke alene accept af kristne forestillinger, men også af kirkens ritualer og ikke mindst regler. Denne handling var som regel heller ikke bare en tom gestus; datidens mennesker var i reglen oprigtigt overbeviste om, at de guddommelige magter manifesterede sig direkte i det jordiske liv. Forestillinger om en abstrakt og fjern guddom var helt fremmede for de fleste. For den enkelte må trosskiftet derfor have været reelt og oprigtigt, fordi den nye religion mentalt gav mere mening, dette må også have gjaldt kongerne.
Samfundsopfattelsen i den germanske kultur afveg på flere punkter fra den romerske, som kristendommen var udsprunget af. De germanske kongeriger var langt mindre centraliseret end Romerriget. Traditionelt havde kongen hos germanerne kun betydning som garanten for et godt forhold til guderne, det vil sige ”fred og år” og som anfører i krig. Den politiske indflydelse lå i stedet hos de store jordbesiddende slægter, de var i realiteten selvbestemmende og kun bundet til kongen gennem en troskabsed. Modsat den senere romerske tradition, var det i de germanske riger ikke kongen, som ejede hele landet, hvert stykke land var en personlig ejendom. Selvejende institutioner, som kendtes fra fx det romerske samfund, var derimod fuldstændigt fraværende. De kunne retsligt ikke eksistere uafhængigt af en person. Den før-kristne religions primære svaghed da den kom i kontakt med kristendommen, var netop dens mangel på organisation, centrale autoriteter og fraværet af centrale og universelle doktriner. I stedet havde den et stærkt individualistisk og lokalt præg, der betød, at kristendommen med tiden fik indflydelse på alle samfundets væsentlige institutioner.I den traditionelle nordiske kultur blev der lagt vægt på religionens betydning som grundlaget for samhørigheden i samfundet og dens rolle i etableringen af individets relationer til fællesskabet. Driften af templer og helligsteder var almindeligvis en sag for lokalsamfundets mest betydningsfulde slægter og det var som regel overhovedet for dem, som fungerede som præster i den før-kristne religion. Når en fyrste eller en høvding lod sig omvendte sig til kristendommen, var det derfor hele lokalsamfundet, der skiftede tro.Et tegn på den lange overgangstid er, at mange elementer fra det gamle trossystem, heriblandt mange af guderne, overlevede i den skandinaviske folklore helt op til moderne tid. Den hedenske religion, der var udbredt i overgangsperioden, gennemløb store forandringer. Før-kristne ritualer og forestillinger må være blevet påvirket af den fremvoksende kontakt med kristne. Et begreb som fx Valhal kan sandsynligvis være opstået så sent som i midten af 10. århundrede under påvirkning af kristne forestillinger om paradiset. Den kulturelle omvæltning medførte samtidig, at den latinske litterære tradition blev udbredt i Norden. Det betød både, at information om den før-kristne religion nu blev skrevet ned og at fremstillingen af den blev påvirket af den kristne og latinske kultur. Saxo beskrev fx den gamle før-kristne kultur som et imperfekt og barbarisk stadium sammenlignet med den sejrende kristne. Mens islændingen Snorre Sturlason beskrev den ud fra et klassisk litterært system.
De ældre religiøse traditioner fortsatte med at have betydning længe efter det formelle trosskifte. De havde jo så længe man kunne huske tilbage ydet beskyttelse og givet verden struktur, men blev nu udfordret af fremmede idéer som arvesynden og Treenigheden. Fx har arkæologiske udgravninger på en begravelsesplads på Lovön nær Stockholm vist, at hedenske traditioner dér levede videre i mindst 150-200 år. Dette var endda en lokalitet, som, også i datidens Sverige, lå i nær tilknytning til magtens centrum. Et andet eksempel er runeinskriptioner fra handelsbyen Bergen i 13. århundrede, på en af dem anråbes hedenske mytologiske figurer såsom valkyrier, mens kristne forestillinger nærmest er helt fraværende.
I midten af det 9. århundrede blev kristendommen tolereret i både Danmark og Svealand og der var kirker i tre af de største byer, hvor præsten havde tilladelse til både at prædike og afholde dåb. Skiftlige kilder fra perioden mellem det 9. og 13. århundrede vidner dog om, at forholdet ikke altid var fredeligt mellem tilhængerne af de to religioner. Fx var perioden fra det 9. til 10. århundrede præget af en vis tolerance, men den blev afløst af en ny fase, hvor den gamle religion blev forfulgt og kristendommens position som den eneste tilladte religion blev etableret. Det krævede, at der var opbygget en egentlig kirkelig institution og at den havde stærk støtte, især fra kongehuset.I det før-kristne samfund blev øvrige religioner ikke accepteret ud fra moderne idéer om tolerance, men snarere fordi de var der og at man derfor måtte forholde sig til dem. Det betød, at accept af én guddom ikke var lig med afvisning af øvrige guder, derfor havde man i hedensk tankegang ofte også plads til Jesus ved siden af de gamle guder. Det kan have været en medvirkende årsag til, at overgangsperioden mellem de to religiøse systemer blev så langvarig. Efter kristendommen havde udviklet sig til et alternativt trossystem, der var i direkte opposition til det traditionelle, fandt man det i flere tilfælde nødvendigt at lave pragmatiske foranstaltninger for at undgå konflikter.I begyndelsen blev kristendommen med stor sandsynlighed blot opfattet som en form for supplement til de ældre religiøse forestillinger. I flere kilder forekommer der i hvert fald beskrivelser af situationer, hvor kristne mytologiske figurer optræder som ligestillede med de nordiske guder.
Konflikter opstod lige fra husstandsniveauet til det højeste samfundsplan; fx beretter Grønlændersagaen, at Erik den Rødes hustru, Thjodhild, efter hendes omvendelse til kristendommen, nægtede at leve sammen med Erik, så længe han tilbad de gamle guder. Mange konflikter var også et resultat af, at religion dengang ikke udelukkende var et privat anliggende, men i mange sammenhænge havde betydning for hele samfundet. En af kongens vigtigste funktioner var at fungere som religiøst overhoved for hele landet; hvis kongen derfor ikke sikrede et godt forhold til de guddommelige magter, risikerede hele samfundet at lide skade. Derfor kunne en konvertering skabe uro. Et andet konfliktpunkt var forbud mod gamle religiøse skikke. Fx forbød kirken den forfædredyrkelse, der ellers havde været et væsentligt element i den før-kristne religion.
Umiddelbart findes der i de skriftlige kilder intet, der tyder på en udpræget synkretisme, snarere på eksistensen af to parallelle trossystemer; selvom Jesus i den tidlige fase ofte opfattes som én gud iblandt mange. Imidlertid viser flere materielle levn tegn på en form for blanding mellem de to religioner, fx bliver kristne og hedenske symboler kombineret på flere genstande. Alene ud fra de enkelte forekomster er det umuligt at udlede, hvad denne sammenblanding reelt dækker over: De kan være levn fra en reel blandingsreligion, resultatet af usikkerhed om symbolernes dybere betydning, en form for dobbeltgardering, eller at symbolerne var fjernet fra deres oprindelige sammenhæng. De stammer ikke kun fra en kort overgangsfase, men forekom så sent som 13. århundrede; fx i form af hammersymboler på døbefonten i Gettrup kirke i Thy.Der er dog meget, der tyder på, at nordboerne bibeholdt mange af de traditionelle forestillinger og idéer om gudernes rolle, nu blot relateret til den kristne gud. Elementer i den nordiske kristendom byggede i flere tilfælde på gamle hedenske forestillinger, fx gudens rolle som garant for samfundets stabilitet og rigdom, de store årlige højtider blev videreført, blot i nye rammer. Men ligesom i den før-kristne periode havde alle pligt til at deltage i festen. Mange af de andre ritualer byggede også på ældre ritualer. Flere hedenske ritualer fortsatte endda i kristne rammer, for størstedelens vedkommende blev de dog betragtet som overtro af kirkens etablissement. Overgangen til et nyt trossystem var derfor i 11. århundredes Norden endnu ikke fuldstændig.På andre områder var der også klare tegn på kontinuitet; mange gamle kultcentre fortsatte fx med at fungere som helligsteder, nu blot i en kristen form; det gælder blandt andet Viborg, Odense og Uppsala, der blev hjemsted for hver deres biskop. I andre tilfælde er hedenske monumenter blevet omformet, så de i stedet fik en kristen betydning. I Jelling blev et oprindeligt hedensk kompleks ombygget af den første kristne konge i Danmark, Harald Blåtand, ved at en usædvanligt stor kristen kirke blev opført inden i en ældre stensætning og mellem to gravhøje. Samtidig blev den tidligere hedenske konge, Gorm den Gamle, flyttet fra den ene høj og genbegravet i kirken. I den gamle grav anbragte man i stedet kristne genstande som vokslys og sølvbægre, formentlig for rituelt at inddrage dette hidtil hedenske sted i den kristne sfære.Paradoksalt set fandtes der aldrig, i den lange overgangsfase mellem det traditionelle hedenske og det kristne samfund, noget afgrundsdybt svælg mellem de religiøse forestillingerne i de to religioner; fx blev helgenerne gerne brugt som indgang til et polyteistisk univers, en fremgangsmåde, som næsten kan betegnes som bevidst synkretisme.Påvirkningen skete dog i høj grad også den anden vej, fra kristendommen til den nordiske religion. Flere af de mytologiske skikkelser, der optræder i de skriftlige kilder, kan være påvirket af kristne forestillinger; fx er Balder-figuren blevet tolket som en lokal udgave af Jesus. Ligesom Heimdalls horn, som han blæser i ved Ragnarok, er blevet set som en parallel til Gabriel i Bibelen. Den kristne påvirkning af den nordiske religion kan være begyndt allerede i romersk eller germansk jernalder, og det er derfor vanskeligt at udlede hvilke elementer i religionen, som er oprindelige og upåvirkede af kristen indflydelse.
Der var en nær relation mellem rigssamling og kristning i alle de nye stater, der opstod i Europa i den tidlige middelalder. På samme måde faldt etableringen af den centrale kongemagt som politisk institution i Norden sammen med overgangen fra hedenskab til kristendommen. Det hang blandt andet sammen med, at den kristne kirke kunne tilbyde fyrsterne en ideologisk ramme til det nye statsapparat. På den anden side så den frankiske kejser også en sikkerhedspolitisk fordel i at gøre hans riges stærke hedenske naboer mod øst og nord kristne og derved gøre dem til sine egne vasaler. Karl den Stores undertvingelse og tvangskristning af sakserne betød, at Frankerriget kom til at dele grænse med Danmark. Det betød også, at der nu var en reel trussel om, at noget lignende kunne ske i Danmark. At Ebo af Rheims og Ansgar kunne iværksætte et missionforsøg på det tidspunkt skal ganske sikkert ses i den sammenhæng.Anden halvdel af det 9. århundrede var præget af nogle af de mest omfattende vikingeangreb på Vesteuropa, mens Frankerriget var svækket. Der kendes ingen beretninger om missionsrejser i Norden på dette tidspunkt, hvilket kan hænge sammen med, at de lokale fyrster ikke fandt det nødvendigt at støtte de kristne kirker, mens de kristne lande var svage. Man har sandsynligvis betragtet kristendommen som en svag religion. I begyndelsen af det 10. århundrede blev beskyttelsen mod overfald fra vikingerne mere effektivt og kejsermagten begyndte at foretage angreb på Danmark i stedet. Det betød, at missionen atter blev stærk, da den danske konge nu havde et øget behov for at stå på god fod med de kristne riger. At den danske konge kunne konvertere i 965 skyldtes også, at der på det tidspunkt allerede var en kristentsindet gruppe, som var stor nok til at kunne give ham den nødvendige støtte til at foretage en religionsskifte. En konges konvertering var ikke en individuel handling, kongen var traditionelt dybt involveret i landets religionsdyrkelse. Derfor måtte kongen sikre, at han havde den nødvendige støtte fra landets stormænd, før han skiftede religion.For nordboerne i al almindelighed var der også både sociale, økonomiske og politiske fordele forbundet med at knytte sig selv til kristendommen, når de rejste til kristne områder, da de derved kunne blive afdæmomiseret og derved få et bedre forhold til befolkningen dér.
Det første beskrevne forsøg på mission i det nuværende Danmark var Willibrord, Frisernes apostel, som prædikede i Slesvig. Der opholdt han sig på et tidspunkt mellem år 710 og 718, hvor han også mødte den danske konge Agantyr (latin: Ogendus). Han blev beskrevet som ’’vild som et dyr og hård som sten’’,  da Willibrord og hans ledsagere ikke havde megen held med deres forehavende. Kongen havde ellers modtaget dem respektfuldt, men havde ingen interesse i at konvertere til kristendommen. Agantyr tillod dog, at Willibrord tog 30 unge mænd med sig tilbage til Frisen, hvor de kunne blive uddannet og senere genoptage missionen blandt de vilde daner. Vi kender først til et fornyet missionsforsøg mere end hundrede år senere, da ærkebiskoppen af Reims, Ebbo og Willerich, den senere biskop af Bremen, døbte nogle få personer under deres besøg i Danmark i 823. Ebbo vendte to gange tilbage til Danmark, for at omvende flere, men det fremgår ikke af kilderne, hvorvidt han havde nogen succes.Få år efter i 826, blev den jyske konge Harald Klak tvunget til landflygtighed af Horik 1. Harald søgte støtte hos kejser Ludvig den Fromme og han tilbød Harald sin hjælp og hertugdømmet Frisen i forlening, hvis han opgav de gamle guder og lod sig døbe. Sammen med sin hustru og familie og 400 daner blev han døbt i Ingelheim. Da Harald vendte tilbage til Jylland i forsøget på at generobre sin trone, blev han ledsaget af munken Ansgar på foranledning af kejseren. Harald blev imidlertid atter fordrevet fra Danmark af Horik og Ansgar, som dermed ingen støtte havde i Danmark, besluttede at forsøge sig i Sverige i stedet. I 831 blev ærkebispesædet i Hamborg grundlagt, med Ansgar som den første ærkebiskop, det fik blandt andet tildelt ansvaret for missionen i Norden.Horik angreb og plyndrede Hamborg i 845 og Ansgar måtte flygte til Bremen, hvor bispesædet blev genetableret. Siden hen vandt han dog kongens tillid, som i 860 gav han tilladelse til at opføre en kirke i Hedeby, den første i Danmark. Få år senere blev endnu en opført i Ribe, den blev siden sæde for Nordens første biskop i 948, dog underlagt ærkebiskoppen af Hamborg-Bremen. Den første biskop, St. Leofdag eller Lifdag blev ifølge traditionen imidlertid dræbt, da han krydsede Ribe å..
Det første kendte forsøg på at omvende svenskerne til kristendommen blev som nævnt gjort af Ansgar i 830. Han var blevet inviteret af den svenske konge Bjørn Haugi og tillod opførelsen af en kirke i Birka. Hans budskab blev dog kun mødt med lille interesse af svenskerne. Et århundrede senere gjorde ærkebiskop Unni af Hamborg-Bremen endnu et forgæves forsøg; og i 10. århundrede rejste flere engelske missionærer rundt i Västergötland.
Olof Skötkonung var den første kristne konge i Sverige, da han besteg tronen i 990’erne, men kristendommen og hedenskabet sameksisterede på officielt plan helt frem til slutningen af 11. århundrede; hedningene og de kristne havde i den periode en gensidig aftale om tolerance overfor den anden part. Adam af Bremen beskriver i sin historiske gennemgang et hedensk tempel, der i 11. århundrede stadig var i funktion i Uppsala. Der er endnu ikke blevet fundet klare spor efter det, men rester af en trækonstruktion fundet under den nuværende kirke, kan være levn af det, selvom det lige så vel kan være levn efter en ældre kirke.Kilderne til den svenske historie er dog fåtallige til denne periode, men ét af de mest voldelige sammenstød mellem kristne og hedninge i Sverige, er omtalt i Orkneyinga saga og i Hervarar saga. Disse sagaer fortæller, hvorledes den svenske konge Inge d. æ. i 1080’erne havde besluttet at sætte en stopper for aktiviteterne i det hedenske tempel i Uppsala, hvilket dog medførte en kraftig modreaktion fra befolkningen, hvor Inge blev tvunget i eksil. Hans sviger bror, Blot-Sven, blev nu valgt til konge under den betingelse, at den hedenske praksis kunne fortsætte. Inge vendte dog tilbage i hemmelighed efter tre år og omringede Blot-Svens hal med sine folk. De satte ild til hallen og alle derinde blev enten brændt ihjel eller dræbt, da de forsøgte at flygte. Det formodes, at templet blev ødelagt, efter Inge var vendt tilbage til magten. I 1164 blev der etableret et ærkebispesæde i Uppsala.
Grunden til at hedenskab og kristendommen kunne eksistere relativt fredeligt samtidigt helt op til slutningen af 11. århundrede var, at der generelt var en udbredt accept af den nye religion i befolkningen og at den før-kristne religion samtidig blev opfattet som helt central for retsvæsnet, selv blandt nyomvendte kristne. For at kunne regere måtte Inge d.æ. have støtte fra størstedelen af befolkningen, herunder hedninger, og den trofasthed blev afprøvet, da den norske konge Magnus Barfod invaderede Västergötland. Inge kunne tilsyneladende mønstre hele ledingshæren på 3.600 mand, som besejrede den norske styrke. Sverige blev på grund af denne tolerance stadig opfattet som et hedensk land i det øvrige Norden, længe efter Danmark og Norge officielt var blevet kristne. Selvom Sverige i 12. århundrede formelt var blevet fuldt ud kristent, så kunne den norske konge Sigurd Jorsalfar iværksatte et invasion af Småland under påskud af, at det var et korstog med det formål at kristne indbyggerne der.
På den nordligste runesten, som står på øen Frösön i det centrale Jämtland, fremgår der, at en mand, kaldet Austmaðr, kristnede området. Det skete formentligt i perioden 1030-1050, da stenen blev rejst. Hvem Austmaðr var, er usikkert.
Det første kendte forsøg på at sprede kristendommen i Norge blev iværksat af kong Håkon den Gode (regerede 934-961). Han var vokset op i England og kristent opdraget, men hans bestræbelser blev imidlertid mødt med modstand, og opnåede kun begrænset succes. Hans efterfølger Harald Gråfeld (regerede 961–976) var ligeledes kristen, men blev mest kendt for at ødelægge hedenske templer, hvilket ikke øgede kristendommens popularitet. I den sydvestlige del af Norge, der hvor forbindelserne til de Britiske øer var stærkest, var de lokale stormænd på dette tidspunkt dog allerede gået over til kristendommen. Dette var måske sket før den danske konge Harald Blåtands dåb. I det hele taget ser det ud til at kristningen af Norge skete fra England, og at den tyske andel af det var beskeden.Harald blev selv efterfulgt af den hedenske Håkon Sigurdsson Jarl (regerede 971-995), han førte en pro-hedensk politik, hvor templer, der var ødelagt af forgængerne, blev genopført. Da den danske konge Harald Blåtand forsøgte at tvinge Håkon til at antage kristendommen, brød han sin troskabsed til Harald. En dansk invasionshær blev besejret i slaget ved Hjörungavágr i 986.
I 995 blev Olav Tryggvason kong Olav 1. af Norge. Han var født omkring 960, og havde i sin ungdom været på adskillige vikingetogter. I 986 mødte han imidlertid en kristen seer på Isles of Scilly, som fortalte ham:
 Du vil blive en stor konge og udrette store ting. Du skal omvende mange mennesker til troen og dåben, og med dette skal du hjælpe både dig selv og mange andre. Og for at du ikke skal tvivle på mit svar, så skal du tage dette som tegn. Når du kommer til dine skibe, skal du møde svig og flokke, som er imod dig, og der skal komme kamp, og du kommer til at miste nogle folk; selv skal du blive såret og tro at du dør af såret, du vil blive båret på skjolde om bord i skibet. Men af dette sår skal du blive rask igen inden syv dage, og lige derefter skal du lade dig døbe
Som seeren havde forudsagt blev Olav angrebet af en gruppe mytterister da han vendte tilbage til skibene, og så snart han havde kommet sig af sine sår, lod han sig døbe. Herefter undlod han at plyndre kristne byer og boede nu i England og Irland. I 995 greb han lejligheden til at tage tilbage til Norge; Håkon Jarl stod overfor et oprør, og Olav overtalte oprørerne til at udråbe ham som konge. Håkon Jarl blev forrådt af sine egne og dræb af sin egen træl, da han gemte sig i en svinesti.
Olav gjorde det til sin hovedopgave at omvende landet til kristendommen, og det med alle midler. Ved at ødelægge templer og torturere og dræbe hedninge lykkedes dem ham at gjorde dele af Norge, i det mindste formelt, kristent. Kongesagaen giver ham også æren for kristningen af Færøerne, Orkney, Island og Grønland. Selvom det ikke fremgår af de skriftlige kilder, var kristendommen veletableret i flere regioner allerede før Olav Tryggvason indledte sit forsøg på med alle midler at omvende hele den norske befolkning. I Kongesagaen fremstilles han normalt som den første kristne i Norge. Et lignende billede fremgår til dels også af Heimskringla. I realiteten var det primært Trøndelagen og de indre egne af landet, der var ikke kristne. I Sydvestnorge må formålet med Olavs missionsarbejde derfor snarere have været at konsolidere en udvikling, der forinden havde stået på i flere årtier. Hans erobring og tvangsomvendelse af Trøndelagen bidrog i højere grad til kristningen af hele Norge.Efter Olavs nederlag i slaget ved Svold i 1000 oplevede Norge der en mindre hedensk genopblomstring under Ladejarlerne. Under Olav den Hellige regering (1015-1028) blev hedenskabet atter undertrykt og kristendommens position styrket.
Det islandske alting besluttede i år 1000, at landet officielt var blevet kristent, en begivenhed der i Island bliver kaldt kristnitaka ("antagelsen af kristendommen"). Denne beslutning indeholdt dog også den bestemmelse, at udøvelsen af den før-kristne religion var tilladt i privatsfæren. Årstallet 1000 regnes derfor traditionelt som tidspunktet for Islands omvendelse til kristendommen, selv om det ifølge nogle historikere snarere var 999. Den vigtigste kilde til situationen som ledte om til denne begivenhed er især Ari Thorgilssons Islændingesaga samt passager i flere af familiesagaerne og dokumenter fra de første biskopper og præster. Ari Thorgilssons beskrivelser tillægges normalt stor værdi. Han blev selv født 67 år efter religionsskiftet, men han var i familie med flere af de personer, der deltog i begivenheden, og kunne på den måde trække på tidens tradition for mundtlig historiefortælling.Allerede blandt de første nybyggere der ankom til øen i 9. og 10. århundrede, var der sandsynligvis kristne. Nogle af dem kom fra de britiske øer, hvor kristendommen var dominerende og var blevet kristne der. Hovedparten af nybyggerne var dog hedenske og den organiserede kristendom døde hurtigt ud. Fra 980 blev Island besøgt af flere missionærer; den første af dem ser ud til at have været en islænding (Þorvaldr Konráðsson inn víðförli), som var vendt hjem efter et ophold i udlandet, hvor han var konverteret. Sammen med Þorvaldr rejste en tysk biskop, om hvem kun lidt er kendt. De forsøgte at omvende flere islændinge, men kun med begrænset held. Þorvaldr selv blev mødt med spot og måtte til sidst flygte pp grund af en konflikt, hvor to mænd mistede livet.Da den kristne Olav Tryggvason blev konge i Norge, intensiveredes bestræbelserne på at omvende islændingene. Selvom Island i store træk fungerede som en fristat, hævdede de norske konger stadig en vis overhøjhed over landet. Kong Olav sendte en kristen islænding ved navn Stefnir Thorgilsson; hans mission var omvende den islandske befolkning. Stefnir gik voldsomt til værks og ødelagde blandt andet helligdomme og afbildninger af de hedenske guder. Dette gjorde ham stærkt upopulær blandt de grupper, han skulle omvende og han blev til sidst dømt fredløs. Efter Stefnirs fiasko, forsøgte Olav igen og sendte en præst ved navn Thangbrand. Han var en erfaren missionær, som havde arbejdet i både Norge og Færøerne, men dette forsøg (ca. 997-999) blev alligevel kun en delvis succes; det lykkedes ham at omvende flere høvdinge, men han dræbte også to-tre mænd i sine bestræbelser. Thangbrand vendte derpå tilbage til Norge, hvor han måtte rapportere om sin fiasko til kongen. Olav besluttede derpå at benytte en mere aggressiv taktik; han nægtede islandske søfarer adgang til norske havne, det betød, at Island blev afskåret fra sin vigtigste handelspartner. Olav tilbageholdte også islændinge, som opholdt sig i Norge, som gidsler. Flere af dem var sønner af de mest magtfulde høvdinge i Island og dem truede kongen med at dræbe, hvis de ikke lod sig omvende til kristendommen.
Den islandske fristats udenrigspolitik bestod i realiteten i at opretholde gode forbindelser med Norge. Derfor blev spørgsmålet om kristningen af landet til et spørgsmål om statens fremtid. De islændinge, som allerede var kristne, begyndte nu at bruge kong Olavs pression til at øge indsatsen for et totalt trosskifte i landet. Det betød, at staten blev delt i to grupper med stærkt modsatrettede interesser og denne konflikt truede med at kaste landet ud i en borgerkrig. Denne situation nåede sit klimaks i sommeren 999 eller 1000 under det årlige møde på Altinget, fristatens vigtigste politiske institution. Her var der nærved udbrudt egentlige kampe mellem tilhængerne af de rivaliserende trossystemer, hvis ikke mellemmænd havde grebet ind, så sagen kunne blive behandlet på tinget. Lovsigemanden, Thorgeir Thorkelsson, som selv var goði Ljósavatn, det vil sige hedensk præst, var accepteret af begge parter, da han blev opfattet som både moderat og fornuftig. Han accepterede ansvaret som den, der skulle beslutte om Island skulle blive kristent eller beholde den gamle religion.
Da man var nået til enighed om betingelserne, tilbragte Thorgeir en dag og en nat i meditativ tilstand under et uldtæppe, lovsigemandens afgørelse ser ud til at bygge på et divinationsritual. Den følgende dag annoncerede han, at Island skulle blive kristent, dog under den betingelse at de gamle love vedrørende udsættelse af spædbørn og spisning af hestekød fortsat skulle respekteres samt at hedenske ritualer stadig skulle være tilladte indenfor privatsfæren. Thorgeir tog derpå sine egne gudestatuer og smed dem i et stort vandfald, der siden blev kaldt ‘'Goðafoss. Ved den beslutning blev den før-kristne religion reelt forskudt bort fra det offentlige rum til privatsfæren, hvilket på sigt førte til dens død, da religionens egentlige indhold var dens rolle som garant for sammenhængen i samfundet.
Islændingene lod sig derved omvende på fredelig vis, men ikke uden betingelser. Kirken måtte acceptere dem, selvom de stred mod dens sædvanlige praksis og det blev godkendt af paven i Rom. Det var dog ikke usædvanligt, at kirken indgå denne type kompromiser i missionsperioder, og senere, da kristendommen var blevet veletableret i Island, blev Thorgeirs forbehold da også annulleret.Dette var dog sandsynligvis ikke første gang Island var et kristent land. Før den nordiske landnám i 9. århundrede, tyder flere kilder på at øen allerede havde været beboet af irske munke, kendt som papar. Imidlertid er alle formodede spor efter dem forsvundet.
I 999 blev Sigmundur sendt til Færøerne af Olav Tryggvason, som gav Sigmundur og nogle præster i opdrag at omvende færingerne. De skulle døbes og oplæres til at blive gode kristne. Sigmundur og tredive mand angreb Tróndur í Gøtu (gammelnorsk: Þrándr í Götu) (ca. 945 – 1035) og tvang Tróndur med våbenmagt til at gå over til kristendommen. For at gennemføre en kollektiv omvendelse mødtes Tróndur og øvrige færinger på Lagtinget, hvor de imidlertid afviste den nye lære om Hvíta Krist, eftersom de så på kristendommen som Sigmundurs undskyldning for at tage magten over øerne. Sigmundur blev i denne forbindelse næsten dræbt af den rasende forsamling. Sigmundur valgte derfor en anden metode i sit missionsarbejde. I nattens mulm og mørke sejlede Sigmundur med sit mandskab til Gøta og ind på Tróndurs gård, hvor han opsøgte Tróndur og hev ham ud af sengen. Tróndur fik valget mellem at bekende sig til den kristne tro eller at blive halshugget, hvorpå Tróndur pragmatisk valgte den første valgmulighed. Sigmundur fik derefter omvendt færingerne. Nyere arkæologisk forskning indikerer, at kristendommen allerede havde fundet vej til Færøerne før Sigmundurs 'genkristning'. Fund af blandt andet keltiske gravstene tyder på, at Sigmundurs genkristning bestod i, at Færøernes beboere blev påtvunget en overgang fra keltisk til katolsk kristendom.
I Erik den Rødes saga om Leif berettes, at Leif besøgte Olav Tryggvason, som var konge i Norge i perioden ca. 995-1000. Da Leif skulle returnere til Grønland, bad kongen ham prædike kristendommen der. Efter at havde faret vild på havet og en omvej til Grønland via et ’ukendt’ land begyndte Leif at udbrede kendskabet til kristendommen, som han havde lovet Olav Tryggvason i år 1000. Leifs mor, Thjodhilde, lod sig omvende og hun lod en kirke bygge. 100 år senere henvendte de grønlandske bønder sig til den norske konge, Sigurd Jorsalfar, med ønske om etablering af et grønlandsk bispesæde. Kongen indvilgede og udpegede den norske gejstlige Arnald, som oprettede sit bispesæde på gården Gardar i Grønland. Gården Gardar, hvor de grønlandske bisper boede, er identificeret med de mange ruiner i fåreholderbygden Igaliku i nabofjorden til Tunulliarfik, hvor Brattahlid ligger. Arkæologiske undersøgelser i Igaliku i 1924 fandt en bispegrav, der fastslog gårdens identifikation. Bispegraven er eneste sikre arkæologiske indicium på bispens tilstedeværelse i Grønland. Kulstof 14-datering placerer graven i slutningen af 1200-årene.
De skriftlige kilder fortæller om et isoleret og hedensk Finland helt op til 13. århundrede, mens arkæologiske fund derimod vidner om tætte kontakter til især Mellemsverige og Gotland. Arkæologi viser, at kristendommen begyndte at vinde fodfæste i løbet af 11. århundrede i de områder af Finland, der ligger tættest på Sverige. Denne antagelse bygger især på de ændringer i gravskikke, der er blevet påvist; og de viser, at denne region gennemgik nogle kulturelle forandringer i første halvdel af 11. århundrede. Kristendommen blev derfor etableret ca. 100 år før de tidligste svenske korstog og endog før kristendommen var slået helt igennem i Uppsala i Sverige. De øvrige finske regioner ser ikke ud til at være blevet kristnet før på et senere tidspunkt. Skt. Eriks legendariske korstog i 12. århundrede var således rettet mod områder i vest, der allerede var kristne. Det er imidlertid tvivlsomt, om der overhovedet var noget korstog på dette tidspunkt. Kristendommen blev imidlertid styrket af den gradvist stærkere svenske tilstedeværelse i landet i 12. århundrede og af Birger Jarls finske korstog i 13. århundrede.
Låneord for mange grundlæggende kristne begreber har slavisk oprindelse; det må være et resultat af, at kristningen af Finland snarere skete østfra end vestfra. Dette skal måske ses i sammenhæng med de spor efter østlig indflydelse, der også er blevet påvist i den ældste svenske kristendom.
Samerne er et folkeslag, hvis oprindelse stammer fra det nordøstlige Rusland og som siden har spredt sig over et territorium, der ligger spredt over flere landegrænser såsom Norge, Sverige, Finland og Rusland. Samerne kan som folkeslag spores 10.000 år tilbage i tid.Det skønnes, at kristningen af samerne var blevet indledt i det 13. århundrede og i begyndelsen af det 18. århundrede fulgte en ny missionsindsats, der primært handlede om at omvende dem fra katolicisme til protestantisme.Det vides med sikkerhed, at Pehr Högström, en kristen missionær i Sverige, har beskrevet samerne i 1740’erne. Derudover startede kirken missionærskoler for samerne med henblik på at omvende samerne til kristendom i første halvdel af det 18. århundrede.
Fra ca. midten af 9. århundrede indtil 13. århundrede var Hebriderne, Isle of Man samt i perioder Dublin underlagt nordisk styre, men befolkningen var stadigt overvejende gælisk, som havde været kristne længe inden nordboerne ankom. Fx blev Isle of Man ifølge legenden kristnet af den irske missionær Sankt Maughold (Maccul) i 5. århundrede. I 1130’erne blev øens første biskop udnævnt, men han opgav sit kald og blev i stedet sørøver. Den nordiske befolkningsandel på Orkney, Shetland og Færøerne var større og disse øer var overvejende hedenske indtil slutningen af 10. århundrede. Det fortælles, at Orkney blev kristnet af Olav Tryggvason i 995, da han besøgte øerne på vej fra Irland til Norge. Han tilkaldte Sigurd Jarl af Orkney og beordrede ham at konvertere. Da Sigurd nægtede, truede kong Olav med at dræbe Sigurds søn Hvelp. Den første biskop på Shetland blev indsat i begyndelsen af 11. århundrede. Shetland og Færøerne blev kristne samtidig med Orkney.
Supplerende læsningKristningen af Norden. Center for Middelalderstudier Syddansk Universitet. (pdf)SkoletjenesteNationalmuseet. Inspiration til at arbejde med religion i vikingetiden kan hentes på denne hjemmeside. (Hentet den 5. juni 2013.)
BBC har udarbejdet en hjemmeside om vikingernes invasion, liv og tro. (Hentet den 5. juni 2013.)GA-ikon.
Kristian Sophus August Erslev (født 28. december 1852 i København, død 20. juni 1930 på Frederiksberg) var en dansk historiker, gift med Anna Hude.
Han var døbt Christian, men den form ses kun i Dansk Biografisk Leksikon og i alle kirkebøger. Erslev, der var professor i historie ved Københavns Universitet fra 1883 til 1916 og rigsarkivar fra 1916 til 1924, betragtes af mange som kildekritikkens fader. Han blev urnebegravet på Frederiksberg ældre kirkegård.
Erslev blev født i København som søn af forlagsboghandler Jacob Erslev og Jacobine Marie, født Castenschiold. Da han blev født, boede familien Gothersgade 28, mens hans dåb den 19. juni skete "paa Frederiksberg", som kirkebogen fra Trinitatis Kirke noterer.
10. juli 1870 blev Erslev student fra Mariboes Skole i København, hvorefter han begyndte studier ved Københavns Universitet. Her tog han 17. maj 1876 magisterkonferens. Året efter var han 28. januar medstifter af Selskabet for Udgivelse af Kilder til Dansk Historie og i oktober tog han på en større udenlandsrejse til Tyskland, Italien, Grækenland og Paris i Frankrig. Den varede til august 1879. Efter hjemkomsten blev han 8. november samme år dr.phil. med disputatsen Konge og Lensmand i 16. Aarh. Studier over Statsomvæltningen 1536 og dens Følger for Kongemagt og Adelsvælde. Disputatsen var bygget på et nøje studium af de danske lensmænd og forleningsvilkårene for de danske len i perioden 1513–1596.
1. januar 1881 blev Erslev stipendiat ved Gehejmearkivet og 1. marts 1883 blev han professor i historie ved Københavns Universitet efter Frederik Schierns død. Året før var Erslevs gamle læremester, professor Caspar Paludan-Müller, død og var blevet afløst som professor Rostgardianus af Johannes Steenstrup. Erslevs virksomhed inden for historisk metode de efterfølgende år blev i høj grad præget af et opgør med Paludan-Müllers metode, mens Steenstrup i højere grad videreførte dennes arv.
Ved siden af sin virksomhed på universitetet og i kildeskriftselskabet var Erslev aktiv flere steder. 15. november 1886 blev han medlem af Det kongelige danske Selskab for Fædrelandets Historie og 18. maj 1888 af Videnskabernes Selskab. 1890 trådte han ind i bestyrelsen for Selskabet til Historiske Kildeskrifters Oversættelse og 23. april 1895 i bestyrelsen for Den danske historiske Forening, hvor han var sekretær 1912–1917 før han 17. december 1919 trådte ud af bestyrelsen. 1905 blev han medlem af bestyrelsen for Universitets-Jubilæets danske Samfund og 1903–1910 var han medlem af Gentofte Kommunes skolekommission. 4. november 1913–1926 var han formand for Carlsbergfondets direktion, som han var trådt ind i 23. september 1909. Efteråret 1913 bragte også andre poster, da han 12. august blev medlem af Den Arnamagnæanske Kommission og 25. september af bestyrelsen for Det Nationalhistoriske Museum på Frederiksborg. Da Rask-Ørsted Fondet blev oprettet ved lov af 4. oktober 1919, blev Erslev medlem af dettes komité.
På mange af disse poster, ikke mindst i Carlsbergfondet, kom hans fremragende evner som administrator til udfoldelse.
Erslev engagerede sig også politisk og stillede i 1906 op til Folketinget for Radikale Venstre i Københavns 4. kreds, hvor han dog led nederlag til Laurits Vilhelm Birck og ikke siden stillede op.
På Københavns Universitet var Erslev 10. november 1910–16. november 1911 rektor og holdt ved afslutningen af sin rektorperiode ved universitetets årsfest en tale, der i 1922 blev udgivet som et slags festskrift til Erslev (Vort Slægtleds Arbejde i Dansk Historie). Her fremlagde han opfattelsen af, at Erslev og kredsen om ham havde udført et betragteligt arbejde til forbedring af den danske historieskrivning:
"En fuld Værdsættelse deraf kan først Eftertiden foretage, men jeg antager dog, at man altid vil anerkende, at der er arbejdet stærkt og samvittighedsfuldt; intetsteds har man slaaet sig til Ro med, hvad tidligere Granskere har ment; alt er optaget fra Grunden af, baade Stoffet og Arbejdsomraadet er blevet stærkt udvidet og uddybet, og ivrig har man stræbt at faa hver Tidsalder frem i dens Ejendommelighed."
Erslevs embedskarriere endte med en årrække som rigsarkivar, da han 1. februar 1916 overtog denne post. Her omordnede han sammen med arkivar William Christensen den middelalderlige samling efter proveniensprincippet.
Erslev modtog høje æresbevisninger. Han blev således Storkorsridder af Dannebrog, Dannebrogsmand og bar ordener fra Island, Norge og Sverige.
Erslevs væsentligste indsats lå inden for studiet af den danske middelalder og udviklingen af kildekritik.  Klassiske middelalderstudier fra Erslevs hånd er "Europæisk feudalisme og dansk lensvæsen" i Historisk Tidsskrift 1889 og monografierne Dronning Margrethe og Kalmarunionens Grundlæggelse (København 1882) og Erik af Pommern, hans Kamp for Sønderjylland og Kalmarunionens Opløsning (København 1901).
Inden for kildekritik er hovedværkerne Nogle Grundsætninger for historisk Kildekritik (København 1892) og Historisk Teknik. Den historiske Undersøgelse fremstillet i sine Grundlinjer, der kom i første udgave i 1911 og anden udgave i 1926 (ofte optrykt).
Debutarbejdet fra 1873, artiklen "Harald Hårdråde i Limfjorden" i Aarbøger for nordisk Oldkyndighed og Historie, indeholdt ingen ansatser til kildekritik. Den er en undersøgelse af en beretning fra Snorri Sturluson, hvor Harald Hårderåde undslipper nogle forfølgere ved at trække sine skibe over land fra Limfjorden til Vesterhavet. Beretningen tages af Erslev for pålydende, og artiklen handler om at stedfæste de lokaliteter, der nævnes i beretningen.
To år senere blandede Erslev sig i striden mellem professor Caspar Paludan-Müller og Johannes Steenstrup om Kong Valdemars Jordebog. I artiklen "Kong Valdemars jordebog og den nyere kritik" i Historisk Tidsskrift. Han tilsluttede sig Paludan-Müllers fremgangsmåde, nemlig først at undersøge skriftet i sin helhed og dernæst de enkelte jordebogsstykker i det, men forkastede professorens opfattelse af jordebogen som øvelsesbog for en skriver. Den centrale problemstilling for Erslev var at finde frem til en plausibel situation, hvor kilden kan være fremkommet. En analyse af indholdet førte ham til at tilslutte sig Paludan-Müllers synspunkt om, at håndskriftet bestod af en række usammenhængende stykker, der først var blevet samlet ved tilblivelsen af håndskriftet og altså ikke, som Steenstrup mente, oprindelig havde udgjort en enhed.
Metodisk lå Erslev således i dette arbejde tæt op ad Paludan-Müller og historismens hermeneutiske og intuitive fremgangsmåde. Det handler om at leve sig ind i den situation, hvor kilden er opstået.
I nogle andre arbejder af numismatisk karakter begyndte der dog at vise sig spor en ny metodisk tilgang. I artiklen "Vore bynavnes ældste former, oplyste ved danske mønter" fra 1873 havde han peget på, at det ville være muligt at følge navneformer længere tilbage i tiden, hvis man inddrog møntmaterialet. To år senere anviste han i artiklen "Roskildes ældste mønter. Studier til dansk mønthistorie", at det samme materiale havde yderligere muligheder som kildemateriale for historikere. Mønter fra Roskilde i forskellige møntfund blev kronologisk opstillet og derefter udnyttet til at sige noget om møntvæsenets udvikling i byen og i Danmark som helhed.
Arbejdet med Roskildes mønter viser to interessante træk ved Erslevs metodiske position. For det første er der tydeligvis en positivistisk inspiration. Materialet kan beskrives eksakt ved at blive målt og vejet og udtrykkes i tal og analyseres ved statistik. For det andet tillægger han sin levnsudnyttelse af mønterne en større vægt end beretningsudnyttelsen af andre kilder, dog uden at bruge disse begreber, der først senere blev et fast element i kildekritikken.
Brugen af statistik blev i øvrigt nærmest et kendemærke for Erslev. I disputatsen fra 1879 forklarede han valget af lensvæsenet som emne med "den sjældne og uvurderlige Egenskab, at det tillader en positiv, næsten Exakt Behandling" og tillægger resultatet stor sikkerhed, da det er bygget "paa indgaaende Detailundersøgelser og deraf uddragne statistiske Resultater."
Op gennem 1880'erne viste Erslev behersket interesse for levnsudnyttelsen af kilderne, mens fokus lå på beretningsudnyttelsen, hvilket bl.a. kom til udtryk i artiklen "Studier til Dronning Margrethes Historie" fra 1882. Her skelnede han mellem det diplomatiske materiale og "Kilderne [...] – dette Ord taget i snævrere Forstand, hvorefter det kun omfatter Forfatternes Beretninger om det skete". Herefter tog han fat på at undersøge disse kilders indbyrdes afhængighed og kildeværdi. Han tillagde her de samtidige kilder (fra Margretes egen levetid eller kort derefter) størst værdi. De senere kilder har dels gengivet de ældre kilders oplysninger, og dels benyttet sig af mundtlige overleveringer. Disse yngre kilder betegnes som "sekundære", men det har ikke den præcise betydning, som begrebet senere fik i den kildekritiske terminologi, da det også dækker over oplysninger, der bygger på en usikker tradition og ikke blot oplysninger, der i forvejen kendes fra ældre kilder.
Metodens værdi søgte Erslev i artiklen at påvise ved at anvende den på slaget ved Åsle i 1389. Her går han ud fra årbøgernes oplysninger og supplerer disse med ikke-nordiske kilder, primært fra Lübeck, for at finde begivenhedernes sammenhæng og udvikling. Først herefter inddrages brudstykker, der kan udledes af diplommaterialet. Hans konklusion var, at det hermed var vist, "hvor meget der er at lære af de samtidige Kilder, hvor overordentlig lidt, der kan hentes ud fra alle senere Beretninger, og dette Udslag kan dristig overføres næsten paa alle Punkter i Datidens historie." I større omfang blev metoden brugt i monografien om dronning Margrete, der udkom næsten samtidig med artiklen.
Efter Margrete-monografien kom der ikke større værker fra Erslevs hånd i 1880'erne. Den mest oplagte forklaring på dette forhold er, at han efter ansættelsen som professor i 1883 fokuserede sin energi på den gerning. Særlig betydning fik de øvelser i historisk metode, som han afholdt. I 1887 eller 1888 fik han hektograferet et skrift til brug for disse øvelser, og i 1892 udkom det som Grundsætninger for historisk Kildekritik. I perioden omkring 1890 skrev han også flere afhandlinger, der kan betragtes som demonstrationer i brugen af kildekritik på konkrete problemstillinger.
I artiklen "Erik Plovpennings Strid med Abel. Studier over ægte og uægte Kilder til Danmarks Historie" fra 1890 indledte han således med at sige: "Al den historiske Kundskab, som ikke er bygget paa Fortidslævninger, paa gamle Aktstykker, Breve og andre Oldsager, hviler i sidste Instans paa Fortællinger af Øjevidner til Begivenhederne." Her synes der at blive lagt op til, at det er at foretrække at basere sig på "Fortidslævninger".
I samme artikel blev Hans Svaning og Arild Huitfeldts autoritet i forhold til emnet skudt i sænk. Erslev påviste, at disse bearbejdere havde kombineret kilder, som stadig eksisterede, og dårlige anden- og tredjehåndsbearbejdelser. Hidtil havde man i vidt omfang regnet med, at fx Huitfeldt havde haft adgang til en mængde kilder, der siden var gået tabt, og derfor havde stor autoritet.
Den nye "erslevske kritik" var nu åbenbart blevet for meget for Erslevs kollega Johannes Steenstrup. I Dagbladet kunne man 23. marts 1891 læse en anonym artikel under overskriften "Hjemlige Studier. Fri forskning og Skole", der var en anmeldelse af ovennævnte artikel. Forfatteren var Steenstrup, og han fandt tydeligvis afvisningen af Huitfeldts tabte kilder for bastant, den syntes ham "lidt for vidtgaaende" og fik ham til at spørge, om "ikke Erslev tildeler den nyere Kildekritik alt for store Fortjenester?" Han mente, at kildekritiken i Tyskland havde gjort historiestudiet til "et mekanisk, stundom aandløst Studium" og pointerede, at historie også handlede om "Kunsten at kunne leve sig ind i den skildrede Tid, saa man stod lige overfor den som en samtidig".
6. april samme år kom Erslevs svar i Dagbladet. Han fastholdt her, at "al historisk granskning maa begynde med Kildekritik; da vi kun kender Fortiden gennem Overleveringen, maa vi prøve dennes Troværdighed, før vi bygger videre paa den.". Samtidig pointerede han dog, at opgaven ikke kun var at kassere de "uægte kilder", da dette kun var første trin, "derefter kommer Kildekritikens Hovedopgave, at værdsætte Kildens Autoritet, prøve Vidnets Troværdighed, Forfatterens Kundskab, Aktstykkets Beviskraft og saa følger Realkritiken, Forsøgene paa ad de forskelligste Veje at konstruere Billedet af den historiske Situation eller Personlighed." Synspunktet var, at kildekritiken var en nødvendig forudsætning for ordentlig historieskrivning, men afviste ikke betydningen af "psykologisk Iagttagelsesevne, af poetisk Forstaaelse, af Menneskekundskab", og understregede, at han "i Kildekritiken kun seer Vejen, ikke Maalet."
Steenstrup afsluttede dagen efter debatten med en artikel i Dagbladet, hvor han gav mere plads til den historiske metode, end hans først indlæg havde lagt op til, men fastholdt, at der lå en fare i, at historiestudiet for ensidigt blev fokuseret på kildekritik.
Erslev fortsatte dog ufortrødent det kildekritiske arbejde. I 1891 var der i Historisk Tidsskrift to forbundne artikler fra hans hånd: "Det stockholmske Blodbads Forhistorie og C. Paludan-Müllers Opfattelse deraf" og "Paludan-Müllers Theori om Sagnkritikens Methode". Som det fremgår af titlerne var det Erslevs gamle lærer, der stod for skud. Erslev mente ikke, at Paludan-Müllers historiske metode var i orden og formulerede i modsætning til Paludan-Müllers skel mellem monumenter, sagn og myter et skel mellem "to helt forskellige Kildearter, mellem hvilke der er væsensforskel": Beretninger ("Fortællingen om Fortiden, Begivenheden afspejlet i den menneskelige Hjerne") og levn ("den endnu bevarede rest af Fortiden"). Skellet ligger her i selve kilderne og først senere – primært i Historisk Teknik fra 1911 – når han frem til, at skellet ikke ligger i kilderne, men i historikerens problemstilling.
I artiklen "Sven Estridsøn og Biskop Vilhelm. Sagnstudier" fra 1892 tog han Saxo under samme behandlig som tidligere Huitfeldt. Heller ikke denne gang var Steenstrup enig, men han reagerede først i 1907 med artiklen "Biskop Vilhelm og Kong Svend" i Historisk Tidsskrift, 8. række, I, s. 1-64. Erslevs afhandlig består i en analyse af afhængighedsforhold og munder ud i en afvisning af Saxo som kilde til Svend Estridsens tid, men som en værdifuld kilde til Saxos egen tid. Med andre ord er værdien af Saxo som beretning lav, men som levn høj. Endnu engang formulerer Erslev sig som praktiker på en måde, der minder om et funktionelt kildesyn, men i som teoretiker holdt han stadig fast i et materielt kildesyn.
Vender man sig til Grundsætninger i historisk Kildekritik beskæftiger han sig i hele indledningen med skellet mellem beretninger og levn, mens resten af lærebogen handler om, hvordan man kritisk skal forholde sig til beretninger. Det hænger formodentlig sammen med, at han betragtede levn som "objektive kilder", som man derfor – efter en bestemmelse af deres oprindelse – uden videre kunne bruge. Beretninger var derimod "subjektive kilder" og skulle derfor "renses" for de subjektive elementer, før de kunne bruges.
De efterfølgende afhandlinger fra 1890'erne drejede sig væsentligt om at afprøve metoden i praksis for at demonstrere dens værdi. Der anes en vis tendens til øget interesse for levnene, men beretningerne bruges ofte som grundlag for afhandlingerne. Det gælder således fx i "Fra Holstenervældens Tid i Danmark (1325–1340). Kritiske Smaastudier" fra 1896, hvor han i de første to af de tre småstudier, som artiklen indeholder, bruger kildekritiken på beretninger og kun i det sidste, "Mageskiftekontrakten af 11. Februar 1340", analyserer en kilde, han betragter som levn.
Først efter århundredeskiftet kom levnsudnyttelsen i centrum for Erslevs arbejder, særligt i Frederik IV og Slesvig. Arvehyldningsakterne af 1721 fra 1901 og "Gottorpernes Afkald paa Slesvig og dets Forhistorie" fra 1913. I førstnævnte værk kommer Erslevs videnskabsideal om den forudsætningsløse tilgang klart til udtryk:
"Vi vil først tage selve Akterne for os og, uden nogetsomhelst Hensyn til, hvad der før er sagt om dem, søge at forstaa deres Indhold saa klart og fyldigt, som det er os muligt. Den Forstaaelse, vi derved naar til, vil vi saa sammenligne med de Fortolkninger, som tidligere er fremsatte af Akterne, dels fra dansk, dels fra slesvigholstens side."
Der staar i den overleverede Text, at Kongen formaaede Høvdingerne til at lyde Gud etiam majorum vel sanctorum auctoritate [.....]Begrebet at formaa nogen til noget betyder at påvirke nogen til at gøre eller mene noget og er derfor ikke, som nogen mener, en trykfejl for formanede.
Erslevs mor havde før ægteskabet med Jacob Erslev været gift med amtsforvalter Conrad Vilhelm Barner (1799 – 1873), med hvem hun havde fået datteren Regitze Barner (28. februar 1834 – 2. december 1911). Ved folketællingen i 1855 boede denne datter hos familien Erslev, men der er ikke ellers spor af, at Kristian Erslev havde megen kontakt med denne halvsøster, der jo også var næsten 19 år ældre end ham. Faderen fik senere flere børn – han blev gift yderligere to gange – men disse var omvendt væsentlig yngre end Kristian: Jacob Eduard Erslev (20. marts 1870 – 22. juni 1916), Alma Dorthea Erslev (17. februar 1877 – 19. maj 1877), Axel Johannes Erslev (14. januar 1878 – 21. april 1901), Kamma Augusta Erslev (23. december 1878 – 21. februar 1913 og Aage Holger Erslev (31. marts 1883 – 28. april 1948 (far til Allan J. Erslev). I praksis voksede Kristian Erslev derfor op som enebarn og fra kort før hans tiårsfødselsdag også som moderløs.
2. juni 1880 blev Erslev i Gentofte Kirke gift med kusinen Louise Augusta Erslev (8. april 1859 – 31. januar 1928) – datter af Caspar Erslev – som han var blevet forlovet med i 1877. Ægteskabet begyndte imidlertid hurtigt at gå skævt. 20. februar 1881 blev sønnen Rolf Aage født (død 10. februar 1954) og 30. november 1884 fulgte endnu en søn, Harald, der allerede døde 5. december samme år efter 4. december at være blevet hjemmedøbt af faderen, der ellers var erklæret ateist. Ifølge folketællingen i 1885 boede den lille familie på Vodroffsvej 19, stuen (Frederiksberg), hvor husstanden også talte den 20-årige Ane Kirstine Jensen ("tyende") og en logerende, den 49-årige Nina Franziska Meidelt. Lige ovenover, på 1. sal, boede Erslevs far, der nu havde fulgt tre hustruer til graven.
På dette tidspunkt havde Erslev mødt Anna Hude, der i 1883 havde begyndt historiestudiet på universitetet. Samme år holdt Erslev som nytiltrådt professor undervisning to timer ugentligt over den italienske renæssance. Blandt de 6–10 studerende, der mødte op til undervisningen, var Anna Hude, der allerede da blev betaget af professoren. Erslev var også interesseret i Hude, men i første omgang sandsynligvis mest fordi hun udviste talent for det historiske studium, hvorfor Erslev hurtigt involverede hende i de kildeudgivelsesprojekter, han havde påtaget sig. Efter alt at dømme udviklede forholdet sig til mere end et platonisk venskab i 1888, hvor de to historikere mødtes under ferie i Norge. Erslev valgte imidlertid at blive hos hustruen, der 2. september 1890 fødte sønnen Erik Valdemar (faddere var Jacob Erslev og Augustas søster og svoger, Anna og Oscar Borgen). I en årrække mødtes Erslev og Hude dog en gang om ugen hos Hude. Efter et mislykket forsøg på at redde ægteskabet i 1907 endte det i foråret 1908, hvor Erslev flyttede ud og fik en lejlighed på Duntzfelts Allé 16 i Hellerup. 24. september 1909 blev Erslev og Hude hemmelig forlovet, og efter Erslevs skilsmisse i maj 1910 blev de gift 1. juli samme år og flyttede sammen på Frederiksberg.
25. april 1918 døde Erslevs yngste søn, der var kontorist i Østasiatisk Kompagni, i Shanghai. Samme år blev den ældste søn, som var uddannet ingeniør, driftsinspektør ved Carlsberg.
Efter Erslevs død erhvervede boghandelen Andr. Fred. Høst & Søn hele hans bogsamling og udarbejde et katalog over denne. Kataloget indeholder 2805 numre, men nogle numre dækker over flere bind, da værker har været basis for opdelingen. Fx er de komplette samlinger af  Danske Magazin og Historisk Tidsskrift hver ét nummer. Omvendt er det uklart, om fx Grundsætninger for historisk Kildekritik fra 1892, der optræder både som nr. 119 og nr. 856 dækker over, at samlingen indeholdt to eksemplarer, eller det samme eksemplar blot har fundet plads to steder i systematikken.
Kataloget afslører, at Erslevs samling af skønlitteratur var relativ beskeden, nemlig 41 værker. Heriblandt findes der nogle samleudgaver, der må være erhvervet i Erslevs senere leveår – Steen Steensen Blichers Samlede Skrifter og Emil Aarestrups Samlede Værker er således begge fra 1922. Andre værker, som i kataloget er henregnet til skønlitteratur, har nok snarere interesseret Erslev som historiker end som privatmand. Det gælder fx Niccolò Machiavellis Fyrsten i en udgave fra 1876 og et par værker af Dante Alighieri. Af kusinen Anna Erslevs produktion har tre skønlitterære værker fundet vej til professorens bogsamling – Gamle Historier, Den unge Friherre og Lehnsmandens Hus – foruden de litteraturhistoriske Fremmed Digtning og Digtekunstens Mestre.
Kr. Erslev: "Kong Valdemars jordebog og den nyere kritik" (Historisk Tidsskrift, 4. række, Bind 5; 1875)
Kr. Erslev: "De nyeste bidrag til Erik af Pommerns historie" (Historisk Tidsskrift, 4. række, Bind 6; 1877)
Kr. Erslev: "Studier til Dronning Margrethes Historie" (Historisk Tidsskrift, 5. række, Bind 3; 1881)
Kr. Erslev: "Om Reinhardts „Valdemar Atterdag'." (Historisk Tidsskrift, 5. række, Bind 3; 1881)
Kr. Erslev (anmeldelse af): "C. E. F. Reinhardt: Valdemar Atterdag og hans Kongegjerning. Med et Tillæg af hidtil utrykte Diplomer. Kjøbenhavn 1880. XIX + 616 SS." (Historisk Tidsskrift, 5. række, Bind 3; 1881)
Kr. Erslev: "Kong Olufs Dødsdag" (Historisk Tidsskrift, 5. række, Bind 4; 1883)
Kr. Erslev: "Danmarks Folkemængde i Valdemar Sejrs Tid" (Historisk Tidsskrift, 5. række, Bind 5; 1885)
Kr. Erslev: "Erik Plovpennings Strid med Abel" (Historisk Tidsskrift, 6. række, Bind 2; 1889)
Kr. Erslev (anmeldelse af): "H. F. Rørdam: Danske Kirkelove samt Udvalg af andre Bestemmelser, vedrørende Kirken, Skolen og de fattiges Forsørgelse 1536—1683. 1.—3. Del. Kjøbenhavn (Selskabet for Danmarks Kirkehistorie) 1883—89. V. A. Secher: Corpus constitutionum Daniæ. Forordninger, Recesser og andre kongelige Breve, Danmarks Lovgivning vedkommende, 1558-1660, udgivne af Selskabet for Udgivelse af Kilder til dansk Historie. 1. Bind og 2. Binds 1.- 3. Hæfte. Kjøbenhavn 1887-90." (Historisk Tidsskrift, 6. række, Bind 2; 1889)
Kr. Erslev: "Sven Estridsøn og Biskop Vilhelm" (Historisk Tidsskrift, 6. række, Bind 3; 1891)
Kr. Erslev: "Det stockholmske Blodbads Forhistorie og C. Paludan-Müllers Opfattelse deraf" (Historisk Tidsskrift, 6. række, Bind 3; 1891)
Kr. Erslev (anmeldelse af): "Ernst Robert Daenell: Die Kölner Konföderation vom Jahre 1367 und die schonischen Pfandschaften. Hansischdänische Geschichte 1367—1385. (Leipziger Studien aus dem Gebiet der Geschichte. herausgegeben von W. Arndt, K. Lamprecht. E. Marcks. 1. Bd. 1. Heft.) Leipzig (Duncker & Humblot) 1894. (174 SS.)" (Historisk Tidsskrift, 6. række, Bind 5; 1894)
Kr. Erslev: "Fra Holstenervældens Tid i Danmark (1325-1340)" (Historisk Tidsskrift, 6. række, Bind 6; 1895)
Kr. Erslev (anmeldelse af): "Ludvig Holberg: Konge og Danehof i det 13. og 14. Aarhundrede. Første Bind: Kong Erik Glippings Haandfæstning og Rigslove. Kjøbenhavn (G. E. C. Gad) 1895. (XVI + 334 SS.)" (Historisk Tidsskrift, 6. række, Bind 6; 1895)
Kr. Erslev (anmeldelse af): "Die Chronica novella des Hermann Korner. Im Auftiage der Wedekindschen Preisstiftung für Deutsche Geschichte herausgegeben von Jakob Schwalm. Göttingen (Vanderhock & Ruprecht) 1895. (XXXVI + 650 SS.)" (Historisk Tidsskrift, 6. række, Bind 6; 1895)
Kr. Erslev: "Forliget af 11. Februar 1340" (Historisk Tidsskrift, 7. række, Bind 1; 1897)
Kr. Erslev: "Henrik af Æmeltorp i de ægte og de uægte Kilder" (Historisk Tidsskrift, 7. række, Bind 1; 1897)
Kr. Erslev: "Et kalendarisk Kuriosum" (Historisk Tidsskrift, 7. række, Bind 1; 1897)
Kr. Erslev: "Rostjeneste — Rustning" (Historisk Tidsskrift, 7. række, Bind 2; 1899)
Kr. Erslev: "Dagen for Arkonas Indtagelse" (Historisk Tidsskrift, 7. række, Bind 2; 1899)
Kr. Erslev: "Europæisk Feudalisme og dansk Lensvæsen" (Historisk Tidsskrift, 7. række, Bind 2; 1899)
Kr. Erslev (anmeldelse af): "P. Hauberg: Myntforhold og Udmyntninger i Danmark indtil 1146. Med 13 Tavler. (Kgl. Danske Videnskab. Selsk. Skrifter, 6. Række. hist. o. filos. Afd. V. 1.) 1900." (Historisk Tidsskrift, 7. række, Bind 3; 1900)
Kr. Erslev: "Forslaget til en ny Unionsakt fra Erik af Pommerns sidste Aar og dets Ophavsmand" (Historisk Tidsskrift, 7. række, Bind 3; 1900)
Kr. Erslev: "Nyt fra historsisk Videnskab i Ind- og Udland" (Historisk Tidsskrift, 7. række, Bind 4; 1902)
Kr. Erslev: "Rigets „bedste Mænd', Danehof og Rigsraadet" (Historisk Tidsskrift, 7. række, Bind 5; 1904)
Kr. Erslev: "Sildetolden paa Skaanemarkedet" (Historisk Tidsskrift, 7. række, Bind 5; 1904)
Kr. Erslev: "Har den danske Adel i det 15. Aarhundrede haft en stærk Tilgang af nye Slægter?" (Historisk Tidsskrift, 7. række, Bind 6; 1905)
Kr. Erslev: "Fæstebondens Førlov og dens Størrelse" (Historisk Tidsskrift, 8. række, Bind 2; 1909)
Kr. Erslev: "Gottorpernes Afkald paa Slesvig og dets Forhistorie" (Historisk Tidsskrift, 8. række, Bind 4; 1912)
Kr. Erslev: "P. Lauridsens Antikritik" (Historisk Tidsskrift, 8. række, Bind 5; 1914)
Kr. Erslev: "Har P. Lauridsen godtgjort, at Kongelovens Arvefølge gjaldt i den kongelige Andel af Slesvig allerede før 1721?" (Historisk Tidsskrift, 8. række, Bind 5; 1914)
Kr. Erslev: "Valdemars Jordebog: Hallandslisten og „Hovedstykket'." (Historisk Tidsskrift, 8. række, Bind 6; 1915)
Kr. Erslev: "Dronning Tyre og Danevirke" (Historisk Tidsskrift, 9. række, Bind 6; 1929)
Kr. Erslev: "Det stockholmske Blodbad" (Historisk Tidsskrift, 9. række, Bind 6; 1929)
Kr. Erslev (anmeldelse af): "Det danske Folks Historie, skrevet af danske Historikere. Redigeret af Aage Friis, Axel Linvald og M. Mackeprang. Kbh. 1926—1929" (Historisk Tidsskrift, 10. række, Bind 1; 1930)
Kr. Erslev (1922). Vort Slægtleds Arbejde i Dansk Historie. Rektortale ved Københavns Universitets Aarsfest 16. November 1911. Med en Udsigt over hans Litterære Arbejder og Universitetsvirksomhed. Udgivet af Kr. Erslevs Elever i Anledning af hans 70aarige Fødselsdag 28. december 1922. København-Kristiania-Berlin-London: Gyldendalske Boghandel-Nordisk Forlag.
 (1927) Festskrift til Kristian Erslev den 28 December 1927 fra danske historikere. København: Den danske historiske Forening.
 (1930) Historie og Hjælpevidenskaberne. Rigsarkivar Prof. Kr. Erslevs Bibliotek. København: Andr. Fred. Høst & Søn. (Katalog over Erslevs bogsamling ved hans død)
Leo Tandrup (1979). Ravn. En beretning om Kristian Erslevs udvikling som menneske, historieforsker og historieskriver og om hans syn på historien og dens værdi indtil 1912, bind I-II, København: Gyldendal. ISBN 87-01-83171-2.
Erslev, Kristian Sofus August i Dansk Biografisk Leksikon (1. udgave, bind 4, 1890), forfattet af J. Steenstrup
Kildeskriftselskabet,  hjemmeside for Selskabet for Udgivelse af Kilder til Dansk Historie, som Erslev var med til at grundlægge.
Carsten Staur: "Kr. Erslev og »Den senere middelalder«" (Historisk Tidsskrift, Bind 13. række, 6; 1979; s. 372-378)LA-ikon
Peder Henrik Christian (Kristian) Zahrtmann (født 31. marts 1843 i Rønne, død 22. juni 1917 på Frederiksberg) var en dansk maler. Han var uddannet på Kunstakademiet i København 1864 – 1868. Zahrtmann var en af initiativtagerne til Kunstnernes Studieskole, stiftet 1882, og fra 1885 blev han selv tilknyttet som lærer. Her fik hans lærergerning så stor betydning, at skolen blev kaldt for Zahrtmanns skole. Han kom til at præge flere generationer i dansk malerkunst. Han holdt om sommeren til i den lille italienske bjerglandsby Civita d'Antino sammen med flere kollegaer som Joakim Skovgaard.
Efter at have gennemført Rønne Realskole blev han sendt til Sorø Akademi; 1862 blev han student og tog året efter anden eksamen. I disse år boede han hos en familie, hvor datteren var maler. Det var måske derfor, han fik lyst til at forsøge sig som kunstner. I vinteren 1863-64 tegnede han på Teknisk Institut og fik samtidig privatundervisning af Wenzel Tornøe. Han kom ind på Kunstakademiet og arbejdede først under Adolph Kittendorff. Senere malede han under Wilhelm Marstrand og tegnede om aftenen hos Frederik Vermehren.
Han fik afgangsbevis i 1868 og udstillede det følgende år En Konfirmandinde på Bornholm, et noget mørkt billede, der ved følelsens ægthed og finhed tegnede godt. Nogen tid efter blev han ven med de jævnaldrende malere Otto Haslund og Pietro Krohn (den senere direktør for Kunstindustrimuseet). De malede i et fælles atelier og de lærte Zahrtmann teknik, uden at hans syn på naturen eller hans kunstneriske personlighed blev ødelagt.
Om hans stærke særpræg og det, at han var meget optaget af Christian 4.s datter Leonora Christina, vidnede de første af hans Leonora Christina-billeder Leonora Christina i fængslet, 1870 og Slotsfogden skæmter med Kvinderne i den nylig fængslede Kongedatters Kammer på Blaataarn fra 1871, der indbragte ham den Neuhausenske præmie. Det blev solgt til Kunstforeningen. Det fulgtes af ca. 20 betydelige værker med motiver fra Leonora Christinas dramatiske liv bygget på hendes selvbiografi Jammers Minde, frem til 1916 . Som model for billederne sad hans mor eller madam Ullebølle. Hvor mangesidig en kunstner end Zahrtmann senere har vist sig at være, er det de arbejder, der har fastslået hans ry som en af sin tids mest fremragende mestre. Fra sin ungdom havde han følt varmt for Leonora Christina. Nu blev han både hendes forherliger og hendes hævner. I 1873 kom Leonora Christina forlader Fængselet, og han fordybede sig i hendes personlighed og karakter, indtil det lykkedes ham at få fastslået et billede af hende, som tiden nok er løbet fra. Blandt de mange malerier af hende er Leonora Christina i Fængselet (1875, Den Hirschsprungske Samling); hun ser, liggende på sit leje, rotterne æde af det brændende lys;, Corfits Ulfeldt og Leonora Christina, Leonora Christina på Maribo Kloster (1884; Statens Museum for Kunst), Leonora Christina undersøges af Sophie Amalies Tjenerinder (1888, Den Hirschsprungske Samling) og det grufulde og hævngerrige Dronning Sophie Amalies Død (1882 Den Hirschsprungske Samling). Men samtidigt dyrkede Zahrtmann emner fra de mest forskellige kredse. I 1873 udstillede han kartonen til Job og hans Venner, der indbragte ham den mindre guldmedalje, og i 1887 blev udført som maleri og kom på Kunstmuseet. Det er et af mesterens hovedværker, vældigt og gribende ved hovedfigurens mægtige lidenskab og udtrykket af hans uhyre smerte.
Vurderingen af Zahrtmann er som hans lærer Vilhelm Marstrand ændret betydeligt efter deres død. Da Zahrtmann forlod mørkemaleriet blev hans billeder meget kulørte. Zahrtmanns store farvestrålende maleri af Det mystiske Bryllup var i mange årtier Danmarks dyreste. Det blev senest solgt på auktion for en brøkdel af rekordprisen.
Med Akademiets stipendium opholdt han sig 1875—78 i Italien dels i Rom, dels i mindre byer som Siena, Amalfi og Saracinesco. Fra hans første sydlandstur kan nævnes det smukke billede af En ung Præst, der knæler i Bøn, En Sabinerinde, der vugger sit Barn, Frugtbærersker fra Amalfi og Fem kloge og fem dårlige Jomfruer. Senere var Zahrtmann mange gange på længere ophold i Italien, 1882 med Det anckerske Legat, og han foretog også et par rejser til Grækenland. Under alle sine rejser udfoldede han en rig kunstnerisk virksomhed. I en række år opholdt han sig på sine sydlandsture i den lille italienske bjergby Civita d’Antino, hvor han blev udnævnt til æresborger. I byen er en lille plads opkaldt efter ham, og der er opsat en mindetavle for ham, skænket af fødebyen Rønne.
I Fuglebakken-kvarteret på Frederiksberg opførte han i 1913 villaen Casa d'Antino ved pladsen, som senere blev Kristian Zahrtmanns Plads.
Foruden de omtalte værker har Zahrtmann dels ude, dels hjemme udfoldet en virksomhed så rastløs som få af vore andre kunstnere. Nævnes kan her fra 1873 Scene fra Christian VII’ s Hof, hvor dronningen og Struensee spille skak, medens kongen, henslængt på en kanapé, driller papegøjen med sin kårde.
Destil kommer den mægtige Aspasia ved sin Søns Buste, Det mystiske Bryllup mellem Biskoppen og Abbedissen af Pistoja, Nero (1903) samt de mange italienske folkelivsbilleder, gadepartier og landskaber. Ligesom Zahrtmann i sine behandlinger af historiske eller mere "ideale" emner viser sig som en psykolog af meget høj rang, forstår han også som få andre at lægge sin fortrolighed med den italienske landalmues ydre færden og indre liv for dagen. Da han først begyndte at gøre sig bemærket, vakte han ofte forargelse ved sin Mangel på Skjønhedssans; nu er det lykkedes ham efterhånden at opdrage sit publikum til erkendelse af, at skønheden i kunsten ikke er noget en gang for alle vedtaget, men har sit udspring fra, hvad den ægte mester stærkest føler og elsker, når han mest er sig selv. I virkeligheden var Zahrtmann en af sin tids mest udprægede idealister; ikke mindst viser det sig i hans ejendommelige farvesyn. I sin komposition forstår han på sjælden vis at forene skønhed og naturlighed. Hans spekulation i komplementærfarver og specielle farvesammensætninger har dog mindsket interessen for hans værker.
Zahrtmann var en at den tids store pædagoger indenfor kunst. Før ham kom Eckersberg og efter ham kom Aksel Jørgensen. Han prægede mange kunstnere, selv om han ikke var ansat på Kunstakademiet. Netop i protest mod Kunstakademiet dannedes i 1880 Kunsternes Studieskole. I 1882 begyndte Frans Schwartz ledelsen af skolen efter henvendelse fra yngre elever, han fik hjælp af P.S. Krøyer og Tuxen. De tre var inspireret af den franske malerstil fra deres rejser.
I 1885 forsatte Zahrtmann Schwartz’ arbejde. Zahrtmann ændrede grundlaget for skolen fra fransk til italiensk og græsk. Sammen med eleverne besøgtes kunstsamlinger i Europa. Zahrtmann mente hans elever skulle finde deres egne veje i kunsten og ikke efterligne ham.
Zahrtmann var i en årrække leder af malerskolen. Den var et modspil til Akademiet, som forsøgte at nedlægge den frie malerskole, og som sådan har han haft stor betydning den tids kunst. Han var blandt stifterne af Den Frie Udstilling.
Kristian Zahrtmann havde kun to kvinder i sit liv: Leonora Christina og sin mor. Han blev aldrig gift. Dette har fostret spekulationer om, at han kan have været homoseksuel.Da Kristian Zahrtmann i 1914 udstillede Adam i Paradis (der i mange år tilhørte skuespilleren Olaf Ussing og stadig er i privat eje), blev det en skandale. Kritikere fandt, at han havde ladet hånt om al anstændighed ved at fremstille sin erotiske interesse for mandekroppen, og dette kun få år efter Den Store Sædelighedsaffære.
1871, 1873 - De Neuhausenske Præmier i 1871 for Leonora Christina i fængslet eller Slotsfogden skæmter med Kvinderne i den nylig fængslede Kongedatters Kammer på Blaataarn, Statens Museum for Kunst, og i 1873 for Sigbrit gennemgår toldregnskaberne med Chr. II,Det Nationalhistoriske Museum på Frederiksborg Slot
1910 - TreschowPladsen Fuglebakken blev i 1927 omdøbt til Kristian Zahrtmanns Plads. En statue af Zahrtmann udført i granit af billedhugger Hans Syberg blev i 1931 afsløret på pladsen.Civita d'Antino gjorde i 1902 den danske maler til æresborger, og i 1932 satte byen en mindetavle for Zahrtmann op ved indgangen til byen. I 1959 fik byen Rønne lejlighed til at anbringe yderligere en mindetavle med teksten: "Maleren Kristian Zahrtmann / Æresborger i Civita d'Antino / født i Rønne 1843 / død i København 1917. / Hans fødeby satte denne tavle 1959". Samme by har opkaldt en lille plads efter kunstneren, Piazzale Zahrtmann.Kristian Zahrtmann blev foreslået som navn på en hurtigfærge mellem Ystad og Rønne. Rederiet foretrak kvindenavne og foreslog Leonora Christina pga. Zahrtmanns malerier og hendes Jammers Minde. Efter to afstemninger blev Leonora Christina valgt.
Hanne Honnens De Lichtenberg, Zahrtmanns skole, Forum, 1979. ISBN 87-553-0812-0.
Bornholms Kunstmuseum, Museo Civico di Pistoia, Kristian Zahrtmann og det Mystiske bryllup i Pistoja, 2003, ISBN 87-89059-52-2
Zahrtmann, Peder Henrik Kristian i Dansk Biografisk Leksikon (1. udgave, bind 19, 1905), forfattet af S. Müller
