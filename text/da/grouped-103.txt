
Volbeat er et dansk metalband, der blev dannet i København i oktober 2001 af Michael Poulsen, efter hans daværende band Dominus blev opløst. Bandet har taget navn efter Dominus-albummet Vol.Beat.Bandet er blevet kendt på deres særprægede musik, der oprindeligt af bandet blev omtalt som "metallisk pop rock and roll," og som generelt er kendetegnet ved hård rock and roll med inspiration lige fra Metallica til Elvis Presley. Deraf omtales deres musik også somme tider som "Elvis metal". Deres musik er ligeledes inspireret af Johnny Cash og moderne hård rock, alternativ rock og hardcore grupper. Den nuværende sammensætning af gruppen består af forsanger og guitarist Michael Poulsen, guitarist Rob Caggiano, trommeslager Jon Larsen og bassist Kaspar Boye Larsen.
Bandet har kontrakt med hollandske Mascot Records og har udgivet seks studiealbum og en DVD. Debutalbummet, The Strength / The Sound / The Songs, solgte guld i Danmark, og bandet modtog prisen for "Bedste debutalbum" ved Danish Metal Awards. Året efter vandt de en Steppeulv som "Årets håb". De resterende album har solgt platin i Danmark. Deres andet album, Rock The Rebel / Metal The Devil, nåede som det første metalalbum nogensinde til tops på den danske hitliste. Albummet var også det første metalalbum til at sælge platin i Danmark. Deres tredje album, Guitar Gangsters & Cadillac Blood, toppede ligesom forgængeren de danske albumhitlister, og det solgte guld i flere lande. Det modtog prisen for "Bedste album" ved Danish Metal Awards og nummeret "Maybellene i Hofteholder" blev kåret til årets lytterhit ved P3 Guld.
Deres fjerde album Beyond Hell/Above Heaven opnåede stor succes også i udlandet, hvor det solgte guld i flere lande. Derefter udkom Outlaw Gentlemen & Shady Ladies, som blev udgivet den 9. april 2013 og solgte platin i både Danmark, Tyskland og Østrig. Gruppens sjette studiealbum, Seal the Deal & Let's Boogie, udkom den 3. juni 2016 og solgte guld i Danmark og Østrig. Singlen "For Evigt" vandt årets lytterhit ved P3 Guld. Bandet har høstet adskillige priser og nomineringer bl.a. ved Danish Metal Awards.
Deres fem første studiealbums har solgt mere end tre millioner eksemplarer på verdensplan og ifølge Universal Music har gruppen solgt mere end 3,5 millioner albums på verdensplan. Radioværten Anders Bøtter fra DR P6 Beat har kaldt gruppen for "det største dansk band nogensinde".
Michael Poulsens første band var dødsmetalbandet Dominus. Da bandet gik i opløsning omkring år 2000 dannede han Volbeat i oktober 2001. Han har om dannelsen af Volbeat udtalt:
Poulsen og Larsen fandt hurtigt bassist Anders Kjølholm, som Poulsen kendte fra da Kjølholm kort havde været med i Dominus som bassist. Som guitarist kom Teddy Vang med. 
Bandets navn "Volbeat" blev taget fra Dominus' tredje album Vol.Beat (læses som: Volume Beat). I 2002 udgav Volbeat deres demo med samme navn. Responsen var meget moderat, og der var ingen pladeselskaber, der viste speciel interesse for bandet. Samme år spillede Volbeat sine første koncerter i henholdsvis København, Roskilde og Aalborg.I 2003 spillede Volbeat i april deres første koncert i udlandet, hvilket foregik i Göteborg i Sverige. Efter yderligere en koncert, denne gang i København, begyndte bandet i august indspilningen af deres anden demo.
Volbeat var blevet indspillet i Take One Studios, men nu blev Volbeat kontaktet af Jacob Hansen fra Hansen Studios. Han var begejstret for deres første demo, og tilbød dem at indspille i hans studier i stedet.
Bandet accepterede, da de i forvejen havde et ønske om en hårdere lyd end på deres første demo.Udspillet fra Hansen Studios, som indeholdt seks nye sange, skulle ifølge Volbeat selv "ikke forstås som deres første officielle udspil", men mere som promoveringsmateriale, der skulle skabe mere interesse for bandet. Når så tiden engang kom til et egentligt album, ville bandet genindspille materiale fra demoerne.
Demoen blev udgivet senere i 2003, og fik titlen Beat the Meat. I modsætning til deres første demo blev Beat the Meat mødt med stor interesse fra flere sider. Flere sange fra demoen blev spillet i radioen i Sverige og endte på den svenske top 30, deriblandt nummeret "Soulweeper", som var en af de ti mest spillede sange. Franske radioer havde nummeret "Danny & Lucy" i deres top 30. Teddy Vang forlod bandet efter indspilningen af denne demo, hvorefter en anden af Dominus' bassister, Franz "Hellboss" Gottschalk, overtog som guitarist.I 2004 deltog Volbeat i LiveContest DK, hvor de blev slået ud i semifinalerne, som foregik i Stengade 30 på Nørrebro. 
Samme år spillede de på deres første festival nogensinde, da de optrådte på Fee Metal Festival i Århus.I december 2004 oplevede bandet stor interesse for deres musik: Først var de supportband for det relativt store, amerikanske metalband Helmet til en koncert i Holland, og to dage senere spillede de til Jingle Bell Rock Show i København. Efter denne koncert blev bandet kontaktet af TV 2, som ønskede at bruge Volbeats musik til dækningen af Verdensmesterskabet i håndbold for mænd 2005. Ifølge bandet overholdt TV 2 dog efterfølgende ikke deres del af aftalen, og musikken blev derfor aldrig brugt.
Til gengæld blev nummeret "Pool of Booze" brugt i den danske snowboardfilm Frost.I sommeren 2005 var der samlet blevet solgt over 1.000 eksemplarer af Beat the Meat, og Volbeat skrev kontrakt med Rebel Monster Records, der er et datterselskab af Mascot Records.
Bandet begyndte nu at indspille deres debutalbum The Strength/The Sound/The Songs. Albummet skulle oprindeligt have været udgivet 1. november 2004, men blev forsinket, bl.a. fordi det oprindelige pladeselskab tøvede med at udgivet det. Det hollandske Mascot Records endte med at ville udgive det på deres underlabel Rebel Monstser,, hvor albummet udkom i september 2005. Sammensætningen af bandet bestod af Michael Poulsen (vokal), Jon Larsen (trommer), Franz Gottschalk (guitar) og Anders Kjølholm (bas).
Albummet blev nr. 18 på den danske hitliste – noget som var særdeles usædvanligt for dansk metal – og fik gode anmeldelser af pressen. Bl.a. gav det tyske magasin Rockhard albummet 10 stjerner ud af 10, hvilket var første gang nogensinde det blev givet til et dansk band. Albummet modtog også prisen for "Årets debut" ved Danish Metal Awards i 2005. Prisen kunne dog ikke overrækkes bandet personligt, da de var i Holland hvor de spillede på Arnhem Metal Meeting Festival.I januar 2006 fik Volbeat prisen som "Årets håb" ved årets Steppeulv-uddeling. De optrådte også med et medley af numrene "Pool of Booze, Booze, Booza", "Soulweeper" og "Danny & Lucy (11 PM)", og med prisen var et wildcard til at optræde ved årets Roskilde Festival. Bandet høstede flere gode anmeldelser for deres livekoncerter dette år. I juni modtog de 5/6 stjerner i GAFFA for en koncert i Ridehuset i Aarhus, og deres koncert på Roskilde Festivalen fik 6/6 mulige stjerner af BTs anmelder. Til Danish Metal Awards dette år vandt de prisen for "Årets Liveband".Hellboss forlod bandet i 2006, dog nåede han at være med til indspilningerne af bandets næste studiealbum. Ifølge Poulsen forlod han bandet, fordi han havde troet, at Volbeat ville være "mere metallisk og med fart på", og da det ikke var tilfældet takkede han nej.
Gruppens andet studiealbum Rock The Rebel / Metal The Devil udkom i Danmark 19. februar 2007 i en dansk limited edition-udgave, og resten af Europa 23. februar i en standardudgave. Sammensætningen af gruppen var den samme som på deres første album. Rock The Rebel/Metal The Devil debuterede som #1 på den danske Album Top-40, hvilket var første gang at et metalalbum toppede hitlisten. Albummet blev rost blandt anmeldere og publikum og fik meget spilletid i radioen og på MTV. I 2007 blev det kåret til "Årets album" af den store, tyske afdeling af metalmagasinet Metal Hammer. Singlen "The Garden's Tale" blev fremført i samarbejde med Johan Olsen fra Magtens Korridorer og var for alvor med til at give Volbeat deres gennembrud. Den nåede 12 uger på Tjeklisten og toppede som #4 og otte uger på Tracklisten, hvor den peakede som #18. Sangen solgte senere platin i Danmark og i november måned kårede musikmagasinet GAFFA singlen til "Årets danske single" af bladets anmeldere. I begyndelsen af 2008 ved P3 Guld 2007 valgte radiostationens lytterede "The Garden's Tale" til "Årets lytterhit".I 2007 åbnede de Orange Scene på Roskilde Festival 2007, og 13. juli var de det ene af to opvarmningsbands til Metallica-koncerten på Vesterengen i Århus sammen med Mnemic. Det var også opvarming for Megadeth til en koncert i København. 
Senere på året, i november, blev singlen "The Garden's Tale" af musikmagasinet GAFFA kåret til "Årets danske single" og albummet Rock The Rebel/Metal The Devil blev #7 på listen over danske albums.
De spillede en dobbeltkoncert med det internationalt kendte band metalband Megadeth i KB Hallen i København d. 8. februar 2008. Omtrent samtidig udkommer Volbeats første live-dvd Live: Sold Out!.
Ved Danish Music Awards 2008 var Volbeat nomineret i de fire kategorier "Årets Danske Album", "Årets Danske Rock Udgivelse", "Årets Danske Gruppe" og Poulsen blev nomineret som "Bedste sanger". De vandt dog ingen af priserne. Bandet optrådte også med sangene "Pool of Booze, Booze, Booza", "Sad Man's Tongue" og "The Garden's Tale" sammen med Johan Olsen.
Volbeat tredje album Guitar Gangsters & Cadillac Blood udkom den 1. september 2008, og havde guitaristen Thomas Bredahl med som erstatning for Hellboss. Den indeholder hitsinglerne "Maybellene i Hofteholder" og "Mary Ann’s Place", som begge var store hits i Danmark. Singlen "We" formåede at blive stemt ind på Sveriges Radio P3s Sverigetopplistan (Sverigetopplistan er en svensk pendant til Tjeklisten på danske P3). Desuden strøg albummet direkte ind som #1 på den finske albumhitliste. Albummet modtog pæne anmeldelser.I maj 2009 varmede bandet op for det symfoniske metalband Nightwish på deres turne i USA. Den 31. maj 2009 var Volbeat hovednavnet på Pinkpop Festival i Holland. De spillede også med Metallica på deres nordamerikanske del af bandets World Magnetic Tour fra oktober til december 2009. De havde fået tilbuddet om at deltage i deres turne dagen inden koncerten på Orange Scene til Roskilde Festival, hvilket havde gjort det vanskeligt for dem at koncentrere sig om showet; "Vi kunne knap koncentrere os om det show, vi skulle op og levere på Orange. Pludselig skulle vi afsted med Metallica på turne, og det kunne kun blive en sindssygt fed oplevelse."
I 2009 spillede bandet til den største friluftsfestival i Europa; Przystanek Woodstock i Polen, som besøges 400.000–500.000 rockfans hvert år.I november 2009 indspillede de sangen "A Warrior's Call" med bokseren Mikkel Kessler, som sangen også var dedikeret til. Nummeret blev produceret til hans indmach i sin kamp mod Andre Ward i Super Six World Boxing Classic-turneringen. Sangen solgte senere guld. De spillede flere koncerter rundt om i Danmark bl.a. til Grøn Koncert i Esbjerg og på Orange Scene på Roskilde Festival, som alle fik gode anmeldelser.
Volbeat havde annonceret, at de arbejde på et nyt album kaldet Beyond Hell/Above Heaven. I forbindelse med albummet og dets titel i særdeleshed sagde Poulsen, “Albummets titel referer til det overordnede tema på albummet, og det fortsætter historien, hvor Guitar Gangsters & Cadillac Blood slap…”. Han fortsatte derefter og sagde, Vi har hurtige, langsomme og midt-temposange. Vi blander stadig forskellig genre af punk, rock’n’roll, rockabilly, metal, heavy metal, thrash metal, country – vi holder det stadig meget åbent, det er kun musik! Jeg kan ikke fortælle så meget om det nu, men vi er meget begejstrede over det, og det bliver meget, meget cool." I et interview med EspyRock, forklarede Poulsen, at titlen på albummet "…er en måde at fortælle folk at de ikke behøver tilhøre eller tro på hverken himlen eller helvede. Så hvis vi går ud over helvede, vil vi få himlen til at ligne helvede, og hvis vi kommer over himlen, vil vi få helvede til at ligne himlen. Himlen og helvede er noget vi har kreeret i vores tanker og personlige selvskabte dæmoner kommer ud af det."Den 25. januar 2010 blev det bekræftet at Volbeat ville optræde på Download Festival i juni samme år. Det blev også bekræftet, at Volbeat vil spille med Metallica, Megadeth, Anthrax, Slayer og andre i "Big Four"-showet i Sonisphere Schweiz. Den 28. januar 2010 underskrev Volbeat en kontrakt med Primary Wave Talent Management. Primary Wave ville repræsentere bandet i Nordamerika og hentydede til fremtidige turne-planer i USA, som endnu ikke var blevet formelt annonceret. Den 30. marts 2010 blev det annonceret at Volbeat igen ville spille sammen med Metallica på den europæiske del af deres turne. Bandet spillede også sammen med Metallica d. 11. maj i Belfast, Nordirland. Det blev også annonceret, at det nye album, Beyond Hell/Above Heaven, ville udkommer d. 10. september samme år, og det modtog gode anmeldelser ved udgivelsen. Bandet annoncerede ligeledes deres Beyond Hell/Above Heaven Live 2010-turne. Gæstemusikerne på albummet inkluderede Mark “Barney” Greenway (Napalm Death), Michael Denner (Mercyful Fate og King Diamond), Miland “Mille” Petrozza (Kreator), Henrik Hall (Love Shop) og Jakob Øelund (Grumpynators og Taggy Tones).
Sammen med Alice Cooper og In Flames var Volbeat hovednavn på den norske rockfestival Norway Rock Festival, der foregik 7.-11. juli i Kvinesdal. Første gang bandet besøgte festivalen var i 2008.Volbeat annoncerede, at deres lead guitar Thomas Bredahl ville mangle til de første shows i den amerikanske del af deres Beyond Hell/Above Heaven-turne på grund af problemer med at få visum. Bandet udtalte også at problemet var et resultat af "en hændelse om tyveri af en barstol for længe siden. Han var ikke ligefrem en ungdomskriminel eller noget, men for Homeland Security er det det samme." Den 19. august 2010 blev det annonceret, at Bredahl havde fået sit visum og rejste til Chicago for at spille med bandet. Til de shows, hvor Bredahl manglede, udfyldte bandets trommeteknikker Casper rytmeguitaren og Poulsen byttede til lead guitar. 
I 2011 annoncerede Volbeat deres Grand Summer Tour i Nordamerika. Turneen begyndte i Toronto, Ontario d. 24. juli på Heavy T.O., og sluttede med to koncerter d. 3. og 4. september på House of Blues i Anaheim, Californien. På denne turne spillede Volbeat sammen med rock powerhouse-bandet Cold til alle koncerter i USA, men ikke i Canada. Den 28. november 2011 annoncerede Volbeat via deres hjemmeside at Bredahl forlod bandet, og udtalte "Volbeat har besluttet at skilles med Thomas Bredahl. At være i et band ligner på mange måder et ægteskab med op- og nedture. Nogle gange kan du finde ud af det, og nogle gange er du nødt til at gå hver til sit ... Vi vil gerne takke ham for det arbejde, han har lagt i for Volbeat, og vi ønsker ham alt det bedste i fremtiden." Poulsen udtalte efterfølgende, at "bruddet med Thomas var en nødvendighed, og noget der skulle være sket meget tidligere." Volbeat spillede alle koncerter i 2011-2012 som planlagt enten som en trio eller med en erstatning som guitarist.
Den 26. januar spillede Volbeat med Megadeth, Motörhead og Lacuna Coil på Gigantour. Turneen startede i Camden, New Jersey, og den kulminerede d. 28. februar 2012 i Denver, Colorado på The Fillmore Auditorium. På turneen udfyldte Hank Shermann (Mercyful Fate) pladsen som guitarist for Volbeat. Undervejs optrådte de også i Canada, hvor deres koncert i Abbotsford Entertainment Center, Abbotsford fik 5/6 stjerne i GAFFA. Gigantour gav bandet mange ekstra fans, der ikke havde hørt om Volbeat før.På deres sommerturne i nordamerika, som begyndte i juni 2012, var Iced Earth og Hellyeah opvarmningsbands. Turneen inkluderede koncerter i Baltimore, Toronto, Detroit, Billings, Boston, Tempe, San Francisco, Weyburn og Lazerfest i Boone, Iowa.
I juni 2012 spillede Volbeat til Orion Music Festival som hovednavn sammen med Metallica, på Bader Field i Atlantic City, New Jersey. Til Wacken Open Air i august spillede de foran 75.000 publikummer, og koncerten modtog 5/6 stjerne i GAFFA.
Det blev bekræftet at Volbeat skulle spille på Download festival i juni 2013. I december annoncerede Volbeat at deres nye album ville blive udgivet i løbet af 2013. En forårsturne med Danko Jones og Spoken blev annonceret i december.
I januar 2013 afslørede Volbeat navnet på deres nye album; Outlaw Gentlemen & Shady Ladies, og at det ville blive udgivet den 5. april 2013.
Den 4. februar blev det annonceret Rob Caggiano, der tidligere havde spillet i Anthrax, nu officielt var kommet med i bandet som deres anden guitarist. Han havde produceret og indspillet gæstesoloer på deres kommenede album Outlaw Gentlemen and Shady Ladies før han var blevet spurgt om han ville være fuldtidsmedlem. Bandet annoncerede også, at albummet ville blive udgivet d. 8. april 2013 i Danmark og d. 9. april i USA. Poulsen sagde om kemien med Caggiano og resten af bandet at "samarbejdet med Rob i studiet var så inspirerende og i så god ånd, at vi besluttede at beholde ham. Dybest set gik vi i studiet som tre stykker og kom ud som en helt band!".
Albummet modtog ligesom de foregående gode anmeldelser, og i december 2014 havde albummet rundet 900.000 solgte eksemplarer på verdensplan. I USA formåede albummet at debutere på niendepladsen på Billboard 200 i 2013, hvilket er den højeste danske hitliste-placering siden Aquas Aquarium i 1997. Outlaw Gentlemen & Shady Ladies var det 13. bedst sælgende hard rock-album i USA i 2013. Albummet havde pr. februar 2015 solgt 300.000 eksemplarer i USA.I et interview d. 11. februar 2013 fortalte Poulsen magasinet Metal Hammer; “En af de ting, som jeg er mest glad for denne gang er kontrasten i materialet og spændvidden i musikken; på den ene side har vi westernmotiver, rockabilly/countrysange og de virkeligt emotionelle melodier, og på den anden, nogle af de hårdeste - faktisk DE hårdeste - sange vi nogensinde har indspillet. Der var en fyr fra pladestudiet den anden dag, og han blev fuldstændigt blæst væk af de ultra-hårde ting. Han sagde, at han ikke engang var sikker på at han lyttede til Volbeat!".Albummet udkom d. 5. april og vandt prisen som "Årets Danske Hard Rock-udgivelse" ved GAFFA-Prisen samme år. Det vandt ligeledes prisen som "Årets Danske Rockudgivelse" ved Danish Music Awards, hvor Volbeat også vandt prisen som "Årets Danske Gruppe". Volbeat tog på turne i forbindelse med udgivelsen af Outlaw Gentlemen & Shady Ladies, og fra 11. oktober til 1. december fulgte Iced Earth med dem i Europa. Jon Schaffer fra gruppen udtalte at "Jeg elsker Volbeat og at turnere med med Michael og drengene er en af de bedste turneer vi nogensinde har været på." Volbeat spillede 135 koncerter i 2013.I et andet interview fra september 2014, snakkede Poulsen med Anne Erickson fra Lansing State Journal om meningen med sangen "Dead But Rising" fra Outlaw Gentlemen and Shady Ladies og udtalte, at den handlede om at "at gribe ud efter [hans] fars ånd". Hans GPS fungerede ikke under hans første roadtrip i USA, og i stedet for at følge skiltene insisterede han på at følge en ørn, der fløj over ham, og hans far var meget fascineret af ørne.I foråret Volbeat turnerede Anthrax og Crobot og bekræftede at et nyt album var undervejs, der ville blive udgivet i 2016. Under en koncert i San Antonio optrådte de med en ny sang kaldet "The Devil's Bleeding Crown". Kun halvdelen af sangen blev dog spillet til koncerten. Allerede i april måned udtalte Poulsen under et interview, at han havde skrevet syv sange til bandets kommede sjette studiealbum. I 2014 havde selskabet bag gruppen, Volbeat ApS, en bruttofortjeneste på 13,2 mio. kr. i 2014. Selskabet ejes af Pulsen og Larsen, mens Caggiano og Kjølholm aflønnes fra selskabet.
I begyndelsen af december måned 2014 havde bandet annonceret bandet, at de ville optræde til en koncert i Tusindårsskoven d. 1. august 2015, hvilket var deres eneste koncert i Europa dette år. Koncerten blev udsolgt i starten af juli måned med 35.000 solgte billetter, og det var Danmarkshistoriens største koncert med et dansk band. Volbeat optrådte for første gang med sangen "The Devil's Bleeding Crown" i sin fulde længde, hvilket de med vilje havde gemt til koncerten i Danmark. Pernille Rosendahl gæstede bandet på scenen sammen med Jakob Øelund og flere andre af de gæstemusikere, som har optrådt på gruppens sange. GAFFAs anmelder gav fire ud af seks stjerner, mens Politikens anmelder kun gav tre ud af seks hjerter, og de var begge enige om, at koncerten manglede det ekstraordinære, som en koncert i den størrelsesorden fortjente. Derimod gav BTs anmelder seks ud af seks stjerner, ligesom Fyens Stiftstidendes anmelder gav fem ud af seks stjerner. Koncerten blev desuden bandets sidste i 2015, fordi de herefter koncentrerede sig om deres kommende album.I begyndelsen af november blev det offentliggjort at Volbeat skal spille til musikfestivalen Tinderbox i 2016, der bliver afholdt i Tusindårsskoven. Tinderbox havde allerede forsøgt at få bandet til at optræde ved den første festival i 2015, men deres egen koncert i Tusindårsskove forhinderede dette. Det blev også afsløret at Volbeat er hovednavn til Nibe Festival.Den 13. november 2015 blev det meddelt via Volbeats hjemmeside, at Kjølholm forlod bandet. Bandet understregede, at det var sket efter en gensidig og respektfuld aftale. Poulsen og Larsen udtalte i forbindelse hermed at "Anders har været en loyal ven og bandmedlem siden 2001 [...] Vi er meget taknemmelige og ønsker Anders alt det bedste i fremtiden." Kjøholm ønskede ligeledes Volbeat og dets medlemmer held og lykke i fremtiden. I 2015 tjente gruppen knap 18 millioner kr.Et dansk kopiband blev dannet i efteråret 2015 under navnet Volbeat Jam, men måtte skifte navn ved årsskiftet, da organisationen bag Volbeat mente at både navnet og bandets logo var for tæt på originalen.
I marts 2016 havde albummet Beyond Hell/Above Heaven fra 2010 solgt guld i USA med 500.000 eksemplarer.
Den 3. april 2016 postede Volbeat en teaser for deres kommende album på Youtube, og indikerede at det snart ville udkomme. den 7. april afslørede de, at deres sjette studiealbum ville blive kaldt Seal the Deal & Let's Boogie og at det ville udkomme 3. juni 2016. Den første single fra albummet var "The Devil's Bleeding Crown". Nogenlunde samtidig med offentliggørelsen af udgivelsesdatoen og titlen på det kommende album, annoncerede gruppen, at Kaspar Boye Larsen ville erstatte Kjølholm på den kommende turne i USA. Boye Larsen har tidligere turneret med bandet i 2006 under deres første europæiske turne. I Storbritannien turnede gruppen sammen med Alter Bridge, Gojira og Like a Storm. Albummets anden single, "For Evigt", blev udgivet 29. april og er en duet mellem Poulsen og Johan Olsen, der også medvirkede på "The Garden's Tale". Teksten bliver, ligesom ved deres første samarbejde, sunget på dansk og engelsk.
Den 13. maj 2016 blev det offentliggjort via bandets hjemmeside, at Boye Larsen var blevet gruppens nye bassist. Dette blev annonceret samtidig med en ny musikvideo til "The Devil's Bleeding Crown". Gruppen drog på en turné i USA, hvor de bl.a. optrådte på musikfestivalen Coachella i Colorado, som musikmagasinet kaldte festivalens bedste."Seal the Deal" blev udgivet som albummets tredje single den 20. maj og blev endnu engang fulgt op med en musikvideo som bestod af sangteksterne.I første omgang havde gruppen kun planlagt to koncerter i Damark i 2016, men i juni måned annoncerede gruppen dog yderligere to koncerter oktober samme år Jyske Bank Boxen i Herning og i Forum København. De to koncerter med hhv. 15.000 og 10.000 billetter blev udsolgt på 10 minutter efter de var sat til salg i slutningen af juni. Udover de to ekstra koncerter i Danmark annoncerede de også en koncert i Oslo Spektrum og i Malmö Arena 20. oktober 2016.
I oktober 2016 modtog "For Evigt"-prisen for "Årets Lytterhit" ved P3 Guld, og senere samme måned blev Volbeat annonceret som en af de nominerede til prisen "Årets Danske Rockudgivelse" ved Danish Music Awards for albummet Seal The Deal & Let’s Boogie. I november dette år lancerede gruppen en rom fra den Dominikanske Republik i samarbejde med Marselis Wines i Aarhus.I november 2016 annoncerede Volbeat en koncert i Telia Parken den 26. august 2017. Alle 47.000 billetter blev solgt på kun seks dage. Det er første gang at et dansk navn skal spille koncert i Parken som hovednavn siden 1978, hvor Shu-Bi-Dua havde spillet som hovednavn i det daværende Københavns Idrætspark.Ved GAFFA-prisen 2016 var Volbeat nomineret til fem priser. Seal The Deal & Let’s Boogie vandt for "Årets Danske Hard Rock/Metal-udgivelse", sangen "For Evigt" modtog prisen "Årets Danske Hit" mens gruppen vandt for "Årets Danske Band". I november 2017 modtog Volbeat prisen for "Årets Danske Livenavn" under Danish Music Awards.Bandet var opvarmningsband på Metallicas WorldWired Tour 2017 stadiumturné i USA sammen med Avenged Sevenfold.I august 2018 annoncerede Volbeat planer om at syvende album, og at det ville have en anderledes lyd end Seal The Deal & Let's Boogie..
I november annoncerede gruppen, at de ville spille en koncert i Ceres Park i Aarhus den 29. juni 2019.
I december 2018 udgav gruppen videoalbummet Let’s Boogie! Live from Telia Parken, der var en liveoptagelse af deres koncert i parken i 2017.
Den 4. marts 2019 blev det annonceret at Volbeat, sammen med Gojira og Behemoth, skulle være support på Slipknots Knotfest Roadshow North American turne.Den 10. maj 2019 udgav bandet en single, "Parasite", på blot 38 sekunder. Ekstra Bladets anmelder gav den kun to ud af seks stjerner.
Den 15. maj 2019 annoncerede bandet, at deres nye album ville udkomme den 2. august samme år. Sammen med annonceringen afslørede de navnet, som blev Rewind, Replay, Rebound og tracklisten, som indeholdt 14 numre i den normale udgave og 22 numre i en deluxe dobbelt CD-udgave. Desuden offenliggjorde bandet en ny sang med tilhørende musikvideo kaldet "Leviathan".De udgav deres anden single fra albummet, "Last Day Under the Sun", den 13. juni 2019.
I slutningen af juni 2019 meddelte flere medier, at de ville boykotte Volbeats koncert i Ceres Park den 29. juni. Årsagen var, at gruppen ved koncerten i Parken to år forinden havde valgt ikke at akkreditere journalister fra hhv. Ekstra Bladet og metalsitet Devilution.dk.  Der blev ikke givet en årsag til beslutningen, men Ekstra Bladets chefredaktør Karen Bro mente, at den skulle findes i, at netop disse to medier havde givet bandet kritiske anmeldelser ved tidligere koncerter. Allerede dengang havde man sendt et åbent brev, hvor der blev argumenteret for, at den danske presse skulle være fri og uafhængig, og derfor skulle have lige adgang til koncerterne. Brevet blev underskrevet af chefredaktørerne på BTMX, Politiken, Berlingske, Jyllands-Posten, Ekstra Bladet og Devilution med et ultimatum om, at hvis en lignende selektion fandt sted, så ville ingen af disse anmelde bandets koncerter. Boykotten omfattede også musikmagasinet GAFFA.
Ved selve koncerten havde man lukket flere veje af i omkring Ceres Park. Ved koncerten spillede Anthrax og Magtens Korridorer som opvarmning. Der kom 38.000 personer til koncerten.
Bandet spiller en unik kombination af klassisk rock and roll og mere moderne heavy metal og hård rock – en musikstil som nogle har kaldt "tungrock" (ikke at forveksle med stoner rock).
Indflydelsen har været tydelig i sange som "Sad Mans Tongue", som ifølge bandet selv er en hyldest til country-musikeren Johnny Cash, og er inspireret af hans "Folsom Prison Blues".
Bandet har også bl.a. indspillet en coverversion af Dusty Springfield-hittet "I Only Wanna Be with You", samt lavet en hyldest til Elvis Presley med sangen "Caroline #1" hvor sangteksten indeholder flere henvisninger til Presleys sangtitler, deriblandt "Sweet Caroline", "Don't Be Cruel", "Devil in Disguise" og "One Night With You".
Rock the Rebel/Metal the Devil blev udgivet mens Bredahl var en del af bandet, men blev optaget med Gottschalk på guitar.

Volkswagen Polo IV (type 9N) er fjerde generation af minibilen Polo fra Volkswagen i Wolfsburg. Den afløste Polo III i november 2001, og blev i maj 2009 afløst af Polo V. I foråret 2005 blev der præsenteret en model, der udseendemæssigt havde fået et betydeligt facelift, men som teknisk var uforandret.
Efter at bilen i øvrigt er udgået af produktion, er der siden marts 2010 blevet produceret en model med navnet Polo Vivo, som igen har ændret udseende, til salg på det sydafrikanske marked.
Den første version af Polo IV blev officielt præsenteret på Frankfurt Motor Show i september 2001 og blev bygget fra lanceringen i november 2001 og frem til den blev afløst af den faceliftede model den 30. april 2005.Teknisk set var bilen baseret på samme platform som SEAT Ibiza, SEAT Córdoba og Škoda Fabia. Karrosseriets længde var vokset 15,4 cm i forhold til forgængeren og havde dermed næsten de samme udvendige mål som Volkswagen Golf II. Akselafstanden blev forlænget med 5,3 cm, hvilket gav mere benplads til bagsædepassagererne. Det også udvidede bagagerum kunne i standardkonfigurationen rumme 270 liter, og kunne udvides til op til 1030 liter ved at klappe bagsædet ned.Bilens front orienterede sig optisk med de fire runde forlygter i klart glas mod designet af Volkswagen Lupo.
Alle versioner var som standard udstyret med ABS-bremser og hastighedsafhængig servostyring. I forbindelse med ESP, som kunne fås som ekstraudstyr, fandtes der for første gang i Polo IV en hydrulisk bremseassistent, som kan forkorte bremselængden i en kritisk situation.Fører og forsædepassager blev beskyttet af de standardmæssige front- og sideairbags og selestrammere med selekraftbegrænser. Hovedairbags til forsæderne kunne siden 2002 leveres som ekstraudstyr mod merpris. Pedalerne i førerens fodrum var "crashoptimerede", og bevægede sig ved en kollision væk fra førerens krop for at nedsætte risikoen for kvæstelser i benområdet.I Euro NCAPs kollisionstest fik Polo IV i 2002 fire ud af fem stjerner for personsikkerhed og en ud af fire stjerner for fodgængersikkerhed.
I slutningen af 2003 blev modellen Special, som kun fandtes med fem døre, introduceret. Udstyret omfattede bl.a. alarmanlæg, el-ruder, centrallåsesystem, 16" alufælge og en radio fra Volkswagen Individual forberedt til afspilning af mp3.I starten af 2004 fandtes specialmodellen Cricket, hvor standardudstyret var blevet udvidet med bl.a. automatisk afblændeligt bakspejl, cd-skifter, elruder, fartpilot, klimaanlæg, regnsensor og centrallåsesystem.Specialmodellen GT blev også introduceret i starten af 2004. Dens standardudstyr omfattede bl.a. en sportsundervogn, som var sænket 15 mm og 16" alufælge, el-ruder og centrallåsesystem. Modellen fandtes med benzin- og dieselmotorer med ydelse fra 55 kW (75 hk).
I løbet af levetiden fandtes der flere varianter af den første Polo IV, som ikke kun adskilte sig fra grundmodellen ved ændret standardudstyr, men også ved forandringer af karrosseriet.
Den af Volkswagen Individual udviklede Polo Fun blev introduceret i foråret 2004. Oprindeligt var der kun planlagt en produktion på 5000 eksemplarer, men på grund af stor efterspørgsel blev den etableret som egen modelvariant. Polo Fun, som kun fandtes med fem døre, adskilte sig udvendigt fra den almindelige Polo ved en SUV-agtig offroadoptik med egne kofangere, tagræling og tågeforlygter som standardudstyr samt 17" alufælge fra BBS. Tagrælingen og spejlhusene var sølvfarvede uanset bilens udvendige farve. Standardudstyret omfattede bl.a. sportssæder til fører og forsædepassager, læderrat, centrallåsesystem med fjernbetjening, el-ruder og kassetteafspiller. Modellen fandtes med benzinmotorer fra 40 til 74 kW (54 til 101 hk) og dieselmotorer på 55 og 74 kW (75 og 101 hk).
Bilen havde som standardudstyr en undervogn med 15 mm større frihøjde og strammere afstemning, som mod merpris også kunne fås i den normale Polo, men var på grund af det manglende firehjulstræk kun betinget egnet til kørsel i terræn.
Sedanmodellen af Polo IV benævnt Polo Limousine blev introduceret i Brasilien i november 2003 og blev derfra importeret til Europa. Bilen havde et fra B-søjlen unikt og i forhold til hatchbackmodellen 28 cm forlænget karrosseri. Dermed har passagererne på bagsædet mere plads til rådighed, og bagagerummet vokser fra 270 liter i hatchbackmodellen til 432 liter. Standardudstyret i bilen omfatter bl.a. el-ruder og centrallåsesystem.
Ved introduktionen af Polo IV kunne der vælges mellem tre forskellige motorer: En helt nyudviklet 3-cylindret benzinmotor på 1,2 liter med 47 kW (64 hk), den 4-cylindrede benzinmotor på 1,4 liter med 55 kW (75 hk), som allerede kunne fås i forgængeren, samt den ligeledes fra forgængeren overtagne 3-cylindrede TDI-dieselmotor på 1,4 liter med 55 kW (75 hk). Kort tid senere blev programmet udvidet med endnu en nyudviklet 3-cylindret benzinmotor på 1,2 liter med 40 kW (54 hk), en 4-cylindret SDI-dieselmotor på 1,9 liter med 47 kW (64 hk) og en 4-cylindret TDI-dieselmotor, også på 1,9 liter med 74 kW (101 hk).
I januar 2002 kom der endnu en benzinmotor på 1,4 liter og en effekt på 74 kW (101 hk), og i april 2002 fulgte en benzinmotor med FSI-teknik, som var på 1,4 liter og ydede 63 kW (86 hk).I oktober 2003 blev den stærkeste TDI-motor introduceret, som ydede 96 kW (130 hk) ud fra et slagvolume på 1,9 liter og dermed var topmotoren i første version af Polo IV.Alle benzinmotorer opfyldte allerede ved deres introduktion Euro4-euronormen. Dieselmotorerne opfyldt først Euro3-euronormen. Mens TDI-motorerne i løbet af deres levetid blev modificeret, så de opfyldte Euro4-euronormen, opfyldte SDI-motoren med 47 kW Euro3-euronormen i hele sin levetid.
Forsalget af den faceliftede model begyndte den 14. marts 2005. Efter introduktionen den 30. april 2005 blev denne version af Polo IV bygget frem til maj 2009. Den faceliftede model adskilte sig fra forgængeren i det udvendige, mens den underliggende teknik var uforandret. Bilens standardudstyr blev udvidet med el-ruder og centrallåsesystem, og undervognen blev modificeret og opstrammet.
Bilens front bar det på introduktionstidspunktet aktuelle "koncernansigt" fra Volkswagen med V-formet våbengrill. Designet på forlygterne i klart glas lænte sig op ad Golf V. Motorhjelmen og den forreste kofanger var nyudformet. Sideblinklysene blev flyttet fra forskærmene til spejlhusene og udført i LED-teknik. Bagklappens optik blev modificeret med en dybere liggende bagrude, og designet på baglygterne blev komplet modificeret.
Kabinen var kun ganske lidt modificeret i forhold til forgængeren. Den tredje solskærm over bakspejlet forsvandt og blev erstattet af smalle blændstiber på forruden. Instrumentbrættet var nu generelt udført i hård plastik, hvor det i forgængeren i de højere udstyrsniveauer bestod af kunststof. Læderrattet, som kunne fås mod merpris og i de senere modelår også det seriemæssige rat blev også modificeret.
Det mulige ekstraudstyr blev udvidet med ParkPilot, dæktrykskontrolsystem og Coming home-funktion og kassetteafspilleren fra forgængeren blev afløst af en cd-afspiller, som kunne fås med mp3-afspiller som ekstraudstyr.
Fra januar 2006 til juli 2006, da VM i fodbold 2006 i Tyskland startede, blev der introduceret en specialmodel kaldet Goal, som var seriemæssigt udstyret med cd-radio, fartpilot, klimaanlæg, kørecomputer og ParkPilot.Den anden, i samarbejde med turistselskabet TUI solgte specialmodel Tour hhv. Tour Edition havde som standardudstyr derudover ESP, soltag (kun Tour Edition) og tonede side- og bagruder (kun Tour Edition), og blev bygget frem til september 2007.I oktober 2007 kom specialmodellen United, som havde samme standarudstyr som den foregående specialmodel, samt opvarmede forsæder og forlygtevaskereSpecialmodellerne Black Edition og Silver Edition, som udover den normale Polo havde cd-radio, ESP, klimaanlæg, tonede side- og bagruder, forlygter med sort glas (kun Black Edition) og 16" alufælge som standardudstyr, blev introduceret i foråret 2008. Begge modeller fandtes kun i sort hhv. sølvfarvet.I rammerne af sponsoreringen af FC Schalke 04 og Werder Bremen blev to tilsvarende specialmodeller af Polo produceret i begrænset oplag. Den i farven Sommerblå lakerede og med grå og hvide designelementer forsynede Polo S04 Edition blev introduceret på "Schalke-dagen" den 20. juli 2008, den hvide, sorte eller sølvfarvede Polo Werder Edition den 3. august 2008 på "fandagen", på Weserstadion i Bremen. Begge modeller var på forskellige steder ind- og udvendigt forsynet med skrifttræk og logoer fra de forskellige foreninger.
I løbet af levetiden kom der også forskellige varianter af den faceliftede Polo IV på markedet, som ikke kun adskilte sig fra grundmodellen ved ændret standardudstyr, men også kunne have et modificeret karrosseri eller en motor, som ikke kunne fås i grundmodellen.
CrossPolo opstod under ledelse af Volkswagen Individual og blev introduceret på Essen Motor Show i november 2005. Den var afløseren for Polo Fun, og blev produceret fra februar 2006. Ligesom forgængeren fandtes CrossPolo kun med fem døre og adskilte sig udvendigt fra den normale Polo ved en SUV-agtig offroadoptik med egne kofangere, tagræling, tågeforlygter som standardudstyr og 17" alufælge fra BBS. Tagrælingen og de udvendige spejlhuse var sølvfarvede uanset bilens udvendige farve. Standardudstyret omfattede blandt andet sportssæder til fører og forsædepassager, læderrat og centrallåsesystem med fjernbetjening. De tilgængelige motorer var benzinmotorer på 51, 59 og 77 kW og dieselmotorer på 51 og 74 kW.
Bilen havde som standardudstyr en undervogn med 15 mm større frihøjde og strammere afstemning, som mod merpris også kunne fås i den normale Polo, men var på grund af det manglende firehjulstræk kun betinget egnet til kørsel i terræn.
Ligesom Polo Fun havde også CrossPolo alufælge fra BBS som standardudstyr i den første tid. Fra modelåret 2008, som begyndte i maj 2007, blev bilerne dog standardudstyret med 17" alufælge fra Volkswagen Individual, da BBS i starten af 2007 på grund af akut likviditetsmangel havde fremsat en insolvenserklæring. BBS-alufælgene fandtes dog fortsat som ekstraudstyr uden merpris.
Polo BlueMotion blev introduceret på Geneve Motor Show i foråret 2006 og kunne købes fra sommeren 2006. Med den blev BlueMotion-konceptet indført hos Volkswagen, som i løbet af noget tid skulle udvides til alle mærkets modelserier. Målet er optimering af brændstofforbruget og CO2-udslippet.Polo BlueMotion havde derfor et aerodynamisk optimeret karrosseri med spoilere for og bag, næsten lukket kølergitter og ca. 15 mm sænkning. Merprisen i forhold til den tilsvarende standardmodel var 850 € (januar 2009). Rullemodstanden blev mindsket ved montering af specielle letløbsdæk. Den manuelle gearkasse med 5 gear havde i forhold til den identisk motoriserede normale Polo længere udveksling i 3. til 5. gear, sænkning af motoromdrejningstallet og dermed et lavere brændstofforbrug. Af samme grund blev også tomgangsomdrejningstallet sænket. Den til indsats kommende 3-cylindrede TDI-motor med 59 kW var til forbedring af emissionsværdierne standardudstyret med partikelfilter.
Gennem kombinationen af disse metoder ligger det gennemsnitlige brændstofforbrug på 3,8 liter pr. 100 kilometer, hvilket giver en forbrugsfordel på 0,7 liter i forhold til den identisk motoriserede normale Polo. CO2-udslippet ligger med 99 gram pr. kilometer ca. 20 gram under værdien for den normale Polo.
Polo GT Rocket blev introduceret i foråret 2008 og adskilte sig optisk gennem spoilere for og bag, tagkantspoiler, forlygter med sorte glas og 17" alufælge fra den normale Polo. Standardudstyret var bl.a. udvidet med cd-radio, ESP, klimaanlæg, tågeforlygter, tonede side- og bagruder samt 15 mm sænket sportsundervogn. Bilen fandtes kun med benzinmotorer fra 59 til 77 kW og dieselmotorer fra 59 til 96 kW.
Efter der i tredje generation af Polo fandtes en GTI-sportsmodel, blev der med Polo GTI i foråret 2006 igen introduceret en tilsvarende modelvariant.Optisk adskilte denne model sig fra standardmodellen gennem et delvist sortlakeret frontparti, kølergrill i våbenstruktur med rød ramme, forlygter med sorte glas, tågeforlygter, røde bremsecalipre, 16" alufælge, dobbelt udstødningsrør af rustfrit stål og tagkantspoiler.
På den tekniske side rådede den med 1,8-turbomotor med 110 kW (149 hk) udstyrede Polo GTI over en sportsundervogn med ca. 15 mm sænkning og brugte det også i forbindelse med 96 kW TDI-motoren monterede bremseanlæg med ventilerede bremseskiver med 288 mm diameter på forakslen og 232 mm på bagakslen. Den seriemæssige sikkerhedsudrustning omfattede bl.a. ESP og dæktrykskontrolsystem.
Fra juni 2006 blev den fra Volkswagen Individual i forhold til Polo GTI kraftigere variant Polo GTI Cup Edition med 132 kW (179 hk) introduceret. Det optiske billede med mere aggresive for- og bagkofangere, markant tagkantspoiler og 17" alufælge henledte sig direkte til de i ADAC Volkswagen Polo Cup indsatte biler. Teknisk set var Polo GTI Cup Edition dog baseret på den normale Polo GTI. Største forskel udover den ændrede optik var det til den højere ydelse tilpassede bremseanlæg med en bremseskivediameter på 312 mm på forakslen.
Sedanmodellen Polo Limousine fik også et facelift i 2005 og blev udstyret med den allerede fra hatchbackmodellen kendte front med V-formet kølergitter og ændrede baglygter. I modsætning til forgængeren blev den faceliftede model dog ikke importeret officielt til Europa.
Benzinmotorerne blev ved introduktionen af den faceliftede model overtaget uændret fra forgængeren. Ved dieselmotorerne blev 47 kW SDI-motoren, som opfyldte Euro3-euronormen, afløst af en TDI-motor med 51 kW, som opfyldte Euro4-euronormen. Også TDI-motoren med 55 kW blev afløst af en stærkere motor med 59 kW.
Til modelåret 2007, som begyndte i maj 2006, udgik FSI-motoren med 63 kW. Ydelsen på 55 kW-benzinmotoren blev i forbindelse med 5-trins manuel gearkasse øget til 59 kW; i kombination med 4-trins automatisk gearkasse fandtes 55 kW-motoren dog fortsat. Benzinmotoren på 1,4 liter med 74 kW blev afløst af en motor på 1,6 liter med 77 kW, som udover den 5-trins manuelle gearkasse også kunne fås med en automatisk Tiptronic-gearkasse med seks gear. Alle dieselmotorerne med undtagelse af den kraftigste motor med 96 kW kunne nu fås med partikelfilter som ekstraudstyr.
Med starten af modelåret 2008 i maj 2007 blev ydelsen på begge de 3-cylindrede benzinmotorer på 1,2 liter med 40 hhv. 47 kW øget til 44 hhv. 51 kW. 55 kW-benzinmotoren med 4-trins automatisk gearkasse udgik; i stedet fandtes 59 kW-benzinmotoren fremover også med sekstrins Tiptronic-gearkasse.
I marts 2010 blev Polo Vivo introduceret, som på det sydafrikanske marked afløste den tidligere indstigningsmodel Citi Golf, hvis produktion blev indstillet i starten af 2010. Polo Vivo er baseret på Polo IV, og er optisk modificeret i frontpartiet for at være tilpasset Volkswagens aktuelle designsprog. Også stødbeskyttelseslisterne for, bag og på siden af bilen bortfaldt ved modificeringen. Ligesom alle andre biler til det sydafrikanske marked findes Polo Vivo udelukkende med højrestyring og kilometerspeedometer. Bilen produceres på Volkswagen-fabrikken i Uitenhage og fås med hatchback med tre eller fem døre samt som sedan med fire døre til priser fra 101.500 rand (ca. 75.000 kr.). I Sydafrika konkurrerer Polo Vivo bl.a. med den ligeledes i landet byggede Renault Sandero, de kinesiske Geely LC og Chery QQ samt de fra Indien importerede Datsun Go, Fiat Grande Punto, Ford Figo, Toyota Etios og Honda Brio.
Det svenske forsikringsselskab Folksam vurderer flere forskellige bilmodeller ud fra oplysninger fra virkelige ulykker, hvorved risikoen for død eller invaliditet i tilfælde af en ulykke måles. I rapporterne Hur säker är bilen? er/var Polo i årgangene 2002 til 2009 klassificeret som følger:
R. M. Jex: VW Polo 2001 to 2005. Haynes Owners Workshop Manual. Haynes Publishing, 2007. ISBN 978-1-84425-608-2 (på engelsk).
Hans-Rüdiger Etzold: So wird's gemacht, bind 129: VW Polo/Seat Ibiza, ISBN 3-7688-1535-8 (på tysk).
Volkswagen Polo servicemappe, hæfte 3.3 "Tekniske data". Volkswagen AG, februar 2002.
Volkswagen Polo servicemappe, hæfte 3.3 "Tekniske data". Volkswagen AG, marts 2005.
Volkswagen Polo/Polo GTI/Polo BlueMotion/CrossPolo servicemappe, hæfte 3.3 "Tekniske data". Volkswagen AG, november 2007 (på tysk).
Volkswagen Polo servicemappe, hæfte 3.5 "Tekniske data tillæg". Volkswagen AG, maj 2002.
Volkswagen Polo servicemappe, hæfte 3.5 "Supplement: Tekniske ændringer". Volkswagen AG, september 2005.
Tidligere officielt websted fra Internet Archives Wayback Machine (arkiveret 6. juli 2003)

For alternative betydninger, se Vor Frelsers Kirke. (Se også artikler, som begynder med Vor Frelsers Kirke)Vor Frelsers Kirke ligger i Sankt Annæ Gade på Christianshavn i Københavns Kommune.
Kirken er mest kendt for sit spiralsnoede spir, men den rummer også en imponerende, udskåret orgelfacade fra 1698 og Nicodemus Tessins mesterstykke af en altertavle.
Kirken ligger med sin symmetriakse orienteret fra sydvest – tårnet – mod nordøst – alteret – men for nemheds skyld benævnes denne akse som vest-øst i denne artikel. Tårnindgangen kaldes derfor vestportalen, selvom det ikke stemmer helt med kompasset.
Da Christian 4. omkring 1617 bestemte sig for bygge Christianshavn, var den tænkt som en selvstændig købstad på Amager, og skulle derfor have både en kirke og et rådhus. Rådhuset blev aldrig til noget, men kirken var med allerede på Johan Semps første udkast til en byplan for området, fra september 1617. Her var kirken placeret tæt ved det centrale torv, men allerede december samme år blev planen ændret, og kirken flyttet til en position vest for den nuværende kirkes. Omkring 1620 bliver der lagt et fundament på dette sted, men videre kommer det ikke.
Tredje forsøg kom i 1639 i form af en midlertidig kirke, bygget lige syd for den nuværende. Idéen var at opføre en bygning, der kunne anvendes som kirke, indtil den rigtige var færdig, og siden kunne fungere som skole, præste- og kapellanbolig. At der ikke skulle ofres for meget på byggeriet, fremgår bl.a. af at kongen gav Niels Trolle, som han havde indsat som bygmester, besked på at finde brugbart inventar i slottets beholdning.
Byggeriet startede med opfyldning af den lave, sumpede grund. Der blev lagt et fundament i 2 stens tykkelse, men murene var kun 1½ sten tykke, så der blev muret fem støttepiller på hver langside. Bygningen var 60 alen lang men kun 13 alen bred (ca 37,5 x 8 m). Langmurene var 9 alen høje (ca 5,5 m) og gavlene 14 alen (ca 8,7 m). Murerarbejdet gik stærkt – det var afsluttet inden udgangen af 1639 – men åbenbart også for stærkt, for allerede i begyndelsen af 1640 begyndte murene at give sig, så man måtte mure ekstra støttepiller på indersiden.
Der var to rækker af vinduer rundt på bygningen, af hensyn til pulpiturene. I tømrerkontrakten nævnes et "tårn", som formodentlig var en tagrytter. Der nævnes også et "skur" foran indgangen, altså et våbenhus. Det var placeret ved nordsiden, tæt på vestgavlen. Indvendig var det ét stort rum med bjælkeloft og murstensbelagt gulv. Et korgitter adskilte koret fra skibet, og i skibet var der pulpiturer, formodentlig på alle tre sider.
Kirken blev indviet i maj 1640, selvom der åbenbart manglede meget arbejde. Først i oktober 1641 var der synsforretning over tømrerarbejdet. Hastværket med at få bygningen opført havde sine følger. Da man endelig i 1696 kunne flytte ind i den nuværende kirke, var den midlertidige så forfalden, at man ikke kunne anvende den til de formål, man oprindeligt havde planlagt. Den blev brugt som billedhuggerværksted i nogle år, indtil den i 1708 blev solgt til nedrivning. I 1709 blev fundamentet optaget, og dermed var sporene af Christianhavns første kirke slettet.
Den midlertidige kirkes udgifter til inventar blev også holdt på det jævne. Alteret bestod af egeplanker på et muret fundament. Altertavlen og prædikestolen blev købt fra Sankt Petri Kirke i København. Christian 4. skænkede altersølvet, og messehagler blev overført fra Slotskirkens beholdning. Døbefonten beskrives som et lille ottekantet fyrretræsbord. Kirkens orgel blev leveret af Johan Lorentz, og omtales kun som et positiv, hvilket antagelig indebærer et instrument med kun ét manual og ingen pedal.
Det meste inventar er siden gået til, men ikke alt. Blandt andet et sæt alterstager fra 1670, berettelsessæt, et maleri og klokkerne blev overført til den nye kirke. Prædikestolen og et sæt alterstager fra 1640 blev overtaget af Kærby Kirke, og Abel Cathrines Stiftelse overtog noget af altersølvet, som senere er gået videre til plejehjemmet Gammel Kloster og Københavns Bymuseum.
Næste plan for den rigtige kirke blev set første gang i 1668. Nu var det Frederik 3., der stod bag, og planen brød med forgængerne ved at placere kirken ved Strømmen (det nuværende havneløb) tæt ved den første Knippelsbro. Der blev kørt en masse sten til den nye plads, men mere skete der ikke. I 1672 fik Christian 5. området afgrænset med en kampestensmur, og bygningens grundplan afmærket med fundamentsten, men så gik arbejdet igen i stå, og til sidst blev projektet opgivet til fordel for Lambert van Havens plan.
Femte forslag til en kirke på Christianshavn kom fra Lambert van Haven og var det største og flotteste af dem alle − i virkeligheden alt for stort til den lille nye by. Præcis hvornår forslaget fremkommer vides ikke, men regnskaberne starter i 1681, hvor de forberedende arbejder var gået i gang. Man valgte en grund til bygningen, lige vest for den midlertidige kirke, som denne havde brugt som begravelsesplads.
Det første år eller mere gik med at forberede den lavtliggende, sumpede grund til byggeriet. Der blev kørt jord til, der blev gravet dræningsgrøfter, og man hentede fundamentstenene fra de tidligere forsøg på at få bygget en kirke. I denne periode var der ikke meget at gøre på byggepladsen for arkitekten, og det daglige arbejde blev ledet af præsidenten for Københavns magistrat Peder Hansen Resen. Resen fandt en mand med sans for det praktiske, Johannes Christensen Meller, og satte ham til at organisere byggeriet, fra 1682 med titel af kirkeværge. Meller skulle senere stige i graderne og ende med selv at beklæde posten som stadens præsident. Meller har efterladt sig et større antal regnskabsbøger fra byggeriet, ført med en usædvanlig detaljeret nøjagtighed, der sætter os i stand til i dag at følge, hvordan byggeriet skred frem. Hvad regnskaberne dog ikke afslører er, hvorfor byggeriet tog så lang tid, som det gjorde.
1681 gik med at fylde jord på grunden, og fra forår og sommer 1682 meddeles kun at grunden drænes. Først i efteråret blev bygningens placering udstukket, og der blev rammet pæle ned, hvor den skulle stå. Der blev gravet fundamentsgrøfter, og den 19. oktober oprandt den store dag, hvor Christian 5. kunne nedlægge grundstenen til kirken. Der blev i den anledning slået en medalje, hvorpå man kan se kirken med det spir i barokstil, som det var planen, den skulle have. Samme dag godkendte kongen officielt van Havens tegninger til kirken.
Efter vinterpausen gik murerarbejdet i gang i foråret 1683, i første omgang med grundvolden. Man kan af murermestrenes afregning slutte, at ved udgangen af 1684 må murene have været omkring 3 alen høje. Arbejdet fortsatte gennem 1685 og 1686, og ved arbejdets start i 1687 var man 15 alen oppe ad de mure, der skulle ende med at være 30 alen høje (knap 19 meter). I marts 1687 skrev kongen til magistraten, at han gerne så kirken under tag samme eller næste år. Givet det hidtidige byggetempo måtte det siges at være et optimistisk ønske, og kongen måtte da også vente 5 år på, at der kom tag på bygningen.
1687 var også året, hvor Nicodemus Tessin besøgte byggepladsen. Vi ved, at Tessin var kritisk mod van Haven, men vi ved ikke i detaljer, hvad kritikken gik ud på. Antagelig syntes Tessin, der havde studeret i Rom, at van Havens nederlandsk inspirerede barokstil var gammmeldags, sammenlignet med den romerske, han kendte fra sine rejser. Der er ting, der tyder på, at van Haven tog i hvert fald noget af kritikken til efterretning. Der er ujævnheder i murværket, der indikerer at det oprindeligt har været planen at lave hvælvingerne i sideskibene lavere end i midterskibet, og at dette undervejs blev ændret til samme højde. Tessins synspunkter syntes at have gjort indtryk på kongen, da det var ham og ikke van Haven, der senere blev bedt om at tegne altertavlen.
I løbet af 1687 og 1688 blev murene færdige, og derefter var det mest de tre stenhuggere, som figurerede i regnskaberne. De lavede baser og kapitæler til pilastrene og gik derpå i gang med hovedgesimsen. Arbejdet tog sin tid, og først i 1690 afregnedes der for det sidste arbejde, udført i maj måned. Samtidig muredes de fire store piller inde i kirken. De var nederst af tegl, da denne del skulle panelbeklædes, og øverst af sandstensblokke omkring en teglkerne. I 1691 var man åbenbart blevet usikker på underlagets stabilitet, for her berettedes om, at der blev gravet dybe grave omkring pillerne, og at gravene blev fyldt med kampesten. Ved udgangen af 1691 var muringen af buerne mellem pillerne og væggene påbegyndt.
Fra forår til efterår 1692 rejstes tagets tømmerkonstruktion af pommersk fyr. Murerne gik i gang med at mure tårnet, og stenhugggerne leverede sandstensdetaljerne til det. Det følgende år muredes de mindre hvælv i kirkerummet, mens de store måtte vente, da murerne først skulle tække taget med glaserede hollandske tagsten. Noget af taget blev tækket med kobber, som det kan ses på billedet. Ved udgangen af 1693 var kirken endeligt under tag, og også tårnet havde fået et spir, omend den lille teglbeklædte, pyramideformede hætte ikke mindede meget om van Havens planlagte store barokspir.
I 1694 blev hvælvingerne muret færdigt, og stenhuggeren Christian Nerger kunne begynde på stukkaturerne. Andre stenhuggere arbejdede i denne periode på vestportalen under tårnet, som blev opstillet i november. Maleren Hans Jørgen Drost, som malede og forgyldte portalen, dekorerede også de 25 kvistluger på kirkens tag med billeder af apostlene, patriarkerne, evangelisterne og de 4 store profeter. Billederne er desværre for længst gået tabt. Under muringen af væggene havde man indsat vinduernes jernrammer, men ikke taget højde for, hvor meget murværket ville sætte sig, så der kom så meget tryk på rammerne, at jernsprosserne bukkede. En kleinsmed fik midt i 1694 til opgave at tage alle vinduesrammerne ud og rette dem ud igen.
Det var mest indretningen af kirkerummet, der blev arbejdet på i 1695. Der blev opsat stuk, der blev malet, lagt gulvfliser og opstillet stolestader. I starten af 1696 var der travlt med at få de sidste detaljer på plads, så kirken endelig kunne indvies den 19. april, med kongelig deltagelse og stort ceremoniel, 14 år efter at man begyndte at klargøre grunden.
Selv om kirken nu var officielt navngivet og kunne tages i brug, så var den ikke færdig. De centrale inventardele, som alter og prædikestol, var af klar midlertidig karakter, og frem for alt manglede der et ordentlig spir på tårnet. I 1732 fik kirken et alter, der matchede bygningen i storslåethed (se nedenfor), men i starten af 1740'erne, hvor Thurah i sine arkitekturbøger betegnede kirken som den prægtigste i København, manglede den stadig prædikestol og spir.
I 1744 skrev Københavns magistrat, via Kancelliet, til Christian 6. og foreslog diplomatisk, at kongen fuldførte sin forfaders projekt, ved at lade van Havens spir bygge. Der blev dog ikke sat noget i gang, før kongen døde i 1746. Magistraten forsøgte igen i 1747, og den nye konge, Frederik 5., skænkede 5.000 rdl til opførelsen af spiret efter den af Christian 5. godkendte model, som blev opbevaret i Rådstuen.
På dette tidspunkt blev Thurah inddraget i projektet. Han udtalte sig postivt om van Havens projekterede spir, men der er vist ingen tvivl om, at han ikke havde megen lyst til at bygge 50 år gammel arkitektur. Der gik i hvert fald ikke længe, før han påstod at kongen hellere ville have noget mere moderne, og fremsatte sit eget projekt, som kongen straks godkendte. Magistraten var ikke glad for denne ændring, da det nye projekts pris blev anslået til 25.857 rdl mod 15.500 rdl for det gamle, og han reelt ikke havde andet end de ovennævnte 5.000 rdl til rådighed. Man fornemmer også på ordvalget i hans klagebrev til Kancelliet, at han ikke brød sig meget om Thurahs nymodens idéer.
Thurah var blevet inspireret af Borrominis lanterne på Sant'Ivo alla Sapienza, og hans første projekt var for en lavere spiral, udført i bremersandsten, som gik op fra en ottekantet vægtergang. På grund af spirets vægt ville han stryge det øverste stokværk på van Havens tårn. Før byggeriet kom i gang ændrede han det imidlertid til en meget lettere kobberbeklædt tømmerkonstruktion, så det ikke var nødvendigt at fjerne noget af tårnet og samtidig muligt at lave spiralen meget højere.
Det nye projekt, som blev approberet af kongen i februar 1749, omfatter et ottekantet stokværk ovenpå van Havens tårn, toppet med en vægtergang, hvorfra spiraltrappen starter. Trappen løber fire omgange og toppes af en ballustrefod, "vasen", som bærer globusen, hvorpå kristusfiguren, "Manden", står. Byggeriet startede i marts 1749, og bortset fra nogle mindre detaljer blev spiret udformet efter planen.
På de fire hjørner omkring det ottekantede stokværk blev placeret statuer af de fire evangelister, udført af J. F. Hännel. "Manden" på toppen blev udført af kobbersmeden Jacob Høvinghof, og er blevet betegnet som det grimmeste stykke skulptur i København, men det skyldes, at den med vilje er udformet med overdrevne proportioner, da den er beregnet til, kun at blive set på stor afstand.
Rejsningen af tømmerkonstruktionen gik hurtigt, og den 26. april 1750 kunne "Manden" og kuglen sættes på plads på toppen. Arbejdet med kobberbeklædningen og bygningen af trappen varede til efteråret 1752, og først den 28. august kunne kongen besigtige det færdige resultat. 3. september afholdtes en takkegudstjeneste i kirken.
Der cirkulerer en sejlivet myte, der påstår, at da spiret stod færdigt, gik det op for arkitekten, at spiralen gik den forkerte vej rundt (mod urets retning), og han begik selvmord, ved at kaste sig ud fra toppen af spiraltrappen. Åbenbart skulle enten Frederik 5. eller arkitekten selv have ønsket, at trappen snoede den modsatte vej.
Da det er et historisk faktum, at Thurah døde af sygdom syv år efter spirets færdiggørelse, skulle selvmordsdelen af myten vel være tilbagevist, men var der noget galt med spiralen? Hvis kongen havde tænkt sig den modsatte retning, så ville det nok være kommet frem allerede ved godkendelsen af tegningerne, og det skulle være en dårlig arkitekt, der først opdager, hvordan hans værk ser ud, når det er færdigbygget. Desuden drejer spiralen samme vej som på Sant'Ivo-lanternen, som Thurah selv nævner som sin inspirationskilde. Der er da heller ikke noget der tyder på, at hverken kongen eller Thurah var andet end tilfredse med byens nye vartegn.
Ved færdigørelsen af spiret havde Vor Frelsers Kirkes eksteriør fået sin endelige form, som der ikke er ændret væsentlig ved siden. Der er udført reparationer og vedligeholdelse gennem århundrederne, men ingen grundlæggende ændringer. Den største forskel i kirkens ydre i dag, i forhold til det oprindelige, er at sandstensdetaljerne og vestportalen var forgyldt og marmoreret. Denne udsmykning blev vedligeholdt op gennem 1700-tallet, men siden har facaden fået lov at stå i dens naturlige udseende.
Da Tessins alter blev opbygget i 1720'erne (se nedenfor), blev de to sidevinduer i korets østgavl muret til, efter Tessins ønske, for at altertavlen ikke skulle stå i modlys, men belyses harmonisk fra vinduerne i korets sider. Midtervinduet i østgavlen, der oprindeligt var rundbuet, som de øvrige vinduer, er på et senere tidspunkt − måske 1890 − blevet ændret til et mindre cirkulært vindue.
Oprindeligt var det planen, at nord- og syddøren også skulle have sandstensportaler, ligesom vestdøren, men det blev aldrig til noget. Syddøren er blevet udskiftet i 1700-tallet, mens norddøren menes at være den originale. En dør i korets sydside blev tilmuret i 1747 (antagelig). Alle indgange var forsynet med vindfang frem til 1780'erne. Tårnindgangens vindfang har sandsynligvis været indvendig, men på de andre indgange var det udvendige 'skure' af træ med kobberinddækning.
I 1744 blev der foretaget en istandsættelse af mur- og tømmerværk, hvis detaljer ikke kendes, men da Diderik Gercken var involveret har den sikkert også omfattet sandstensarbejde. I 1772 er der foretaget en hovedreparation, men igen er der ikke overleveret nogen detaljer. I 1791-93 blev der fortaget reparationer af taget.
Stadsbygmester Peder Malling ledte en hovedreparation i 1813-15 af tårn, kirke og hegn, "hvortil den høiligen trængte", som der står på mindetavlen, som stadig hænger i kirken. Fra 1850 og frem blev der repareret på sandstensgesimsen, og fra 1863-68 forestod N.S. Nebelong reparationsarbejde på de øverste dele af muren og de nederste dele af taget. Ved denne lejlighed blev der også bygget et ligkapel i østsiden af grunden. I 1890 blev spiret repareret. Dele af tømmeret blev udskiftet, og det meste af kobberbeklædningen blev fornyet og forgyldningerne opfrisket. Sandstensfigurerene ved spirets fod blev nyhugget af Hans Christian Petersen.
I starten af 1900-tallet blev der repareret på kransgesimsen, et arbejde, der først blev meldt færdigt i 1913. I 1933 blev Nebelongs ligkapel fjernet igen. I 1944 blev vestportalens trappe fornyet. I 1949 konstanterede man, at murene i princippet var ved at falde fra hinanden. De kraftige jernankre, som var indmuret over vinduerne, rustede, og rusten spaltede murværket. Reparationsarbejdet varede frem til 1955-56, og man sikrede ved denne lejlighed også hvælvingssystemet med en armeret betonkonstruktion, anbragt på loftet over hvælvingerne. Kirken blev genåbnet 15. marts 1957.
I 1991 ville man reparere vægtergangen under spiret, men da man undersøgte tingenes tilstand, viste det sig nødvendigt med en gennemgribende renovering af hele spiret. Kobberpladerne var ved at blæse af, og der var gået råd i træværket, så spiret nærmest var livsfarligt at gå op på. Store dele af træværket blev udskiftet, kobberbeklædningen fornyet og de forgyldte dele nyforgyldt, inklusive globen og "Manden" på toppen. Wohlert Arkitekter stod for arbejdet, som blev 10 gange dyrere end først antaget. Spiret blev åbnet igen for offentligheden i marts 1996, men de sidste arbejder var først færdige i efteråret 1997.
I september 2006 lukkede kirken for en større renovering. Den sumpede byggegrund havde altid givet problemer, og nu er det igen nødvendigt at rette gulvet op. Vinduerne vil også blive efterset og forsynet med forsatsruder. Man benytter ligeledes lejligheden til at efterse inventardelene, hvidte vægge og hvælvinger samt bringe bygningens tekniske faciliteter up-to-date.
Vor Frelsers Kirke fremstår i dag i den form, som den fik i 1752 ved færdiggørelsen af spiret, når vi ser bort fra staffering og forgyldning af sandstensdetaljerne, som man holdt op med at vedligeholde omkring starten af 1800-tallet. Bygningens grundform er det græske kors, dvs. fire lige lange korsarme, men i indhakkene mellem korsarmene er der kvadratiske udbygninger. Den vestre korsarm er lidt længere end de øvrige, for at få plads til tårnet, og ved den østre gavl er der en lavere tilbygning til sakristiet, hvilket gør at kirkens øst-vest-akse er noget længere end nord-syd-aksen, hhv 57 m og 48 m.
Murene hviler på en høj sokkel af tildannede granitblokke. Murværket er af blandede røde og gule teglsten, men ikke systematisk stribet, som på Christian 4.s bygninger. Facaden er opdelt med pilastre i palladiansk stor orden, dvs. i hele bygningens højde fra sokkel til kransgesims. Pilastrene er i toscansk orden med basis og kapitæl i sandsten. Den høje kransgesims er også i sandsten, dog med den glatte frise i tegl. Den går hele kirken rundt og er forkrøbbet omkring pilastrene. Mellem pilastrene sidder høje rundbuede vinduer af klart glas med jernsprossser, indsat direkte i murværket uden sandstensindfatninger.
Kirken har indgange i gavlene på korsarmene, undtagen østgavlen, hvor sakristiet er tilbygget. Sakristiet har sin egen dør i sydsiden. Af de tre øvrige indgange er det primært den vestlige, under tårnet, som anvendes. Det er også den eneste, der er blevet udsmykket med en sandstensportal. Indgangene er hævet fire trin over gadeniveau. På hver side af tårnet er der en port i gadeniveau, som giver adgang til de to gravkrypter, der ligger der. Den nordre har et udvendigt kobbertækket "skur", der er malet mørkegrønt ("portgrønt") ligesom alle dørene.
Taget på korsdelen af kirkebygningen er fuldvalmet og beklædt med sortglaserede tegl. Der er 25 små kvistluger, fordelt i to niveauer, som alle er kobberinddækket. Udbygningerne mellem korsarmene er kobbertækket.
Det firkantede tårn hæver sig tre stokværk over den vestlige korsarm. Stokværkene afgrænses af sandstensgesimser, som bliver større med højden. Der er rundbuede åbninger på de frie sider i hvert stokværk, med sandstenssprosser og rødmalede luger. Øverste stokværk er udsmykket med flade pilastre i samme stil som bygningen, og under øverste gesims hænger midt på hver side en forgyldt, gennembrudt urskive. Viserne er forbundet til et urværk i tårnet.
På toppen at tårnet står spiret, som er en kobberbeklædt tømmerkonstruktion. Nederst et ottekantet stokværk med rundbuede åbninger og runde vinduer med forgyldte karme. Vinduerne er flankeret af pilastre med forgyldte kapitæler i kompositstil. Rundt om stokværket, på tårnets frie hjørner, står fire evangelistfigurer, som med deres sorte overflader forsvinder lidt blandt alle de forgyldte detaljer.
Ottekanten toppes af en vægtergang med forgyldt rækværk. Fra vægtergangen udgår den berømte spiraltrappe, som med 150 trin snor sig, med stadig mindre radius, fire gange omkring spiret, og ender ved "vasen", som bærer globen på hvilken frelsermanden står med sin fane. Væggen langs trappen er udsmykket med fladbuede nicher med forgyldte karme. Efter fornyelsen af kobberet i 1990'erne fremstår spiret i en afdæmpet brun kulør, men med årene vil den velkendte irgrønne farve komme igen.
Kirkerummet optager størstedelen af bygningen. Kun sakristiet og den yderste del af vestarmen er skilt fra. På grund af udbygningerne mellem korsarmene dannes et stort kvadratisk midterskib, mens koret og tværskibsarmene er relativt korte. De fire søjler markerer hvor korsarmene krydser hinanden. Koret er forlænget en god meter ud i midterskibet og hævet fire trin over dette. Korskranken er af træ, med firkantede træbalustre, og befolket af seks englefigurer udført af Erich Warnheim.
Efter udskiftningen af det midlertidige alter og den midlertidige prædikestol i hhv. 1732 og 1773 (se nedenfor) er der ikke ændret afgørende ved kirkens interiør, andet end når det gælder stole og pulpiturer (se nedenfor).
Hele rummet er overhvælvet med i alt 12 krydshvælv. Den kvadratiske hovedhvælving hviler på de fire søjler. De fire udbygninger har også kvadratiske hvælv, mens korsarmene har hver to rektangulære hvælv – vestarmen dog kun ét, da resten ikke indgår i rummet. Hvælvene hviler på pilastre i toscansk orden. Hvor hvælvenes ribber møder pilastrene, er de udsmykket med stukarbejder af Christian Nerger. I midterhvælvets topkryds er der der også stukudsmykning i form af rigsvåbenet og Christian 5. monogram. Hvælvkapperne er udsmykket med forgyldte træstjerner, hvilket har været almindeligt i de gamle københavnske kirker, men de er forsvundet i de fleste af dem. 
Ved arkitekten Hans Jørgen Holms restaurering af kirken omkring 1890 mente han, at der var behov for mere stukudsmykning, og han lod billedhuggeren H. Chr. Petersen udføre nogle englebørn i skyformationer til topkrydset i korets hvælv. Da Nergers stukarbejder måtte fornyes ved restaureringen i 1955 blev Holms tilføjelser fjernet igen. 
Kirkens indre er undergået istandsættelser i 1744 og 1772, som ikke har medført mærkbare ændringer, uden at man dog kender til detaljerne ved disse arbejder. Ved en større istandsættelse i 1815-18 blev bl.a. stengulvet erstattet af et plankegulv. I 1849-53 blev der repareres igen, og ved denne lejlighed blev der indrettet et ligkapel i Mellers krypt (se nedenfor). 
I 1870 fik kirken et varmeapparat, og Mellers krypt blev nu varmekælder, mens ligkapellet blev flyttet til en separat nybygning på grunden bag kirken. N.S. Nebelong forestod dette arbejde. Varmesystemet fungerede åbenbart ikke tilfredsstillende, for i 1889 blev det omlagt, og ved denne lejlighed blev der støbt er nyt betongulv som underlag for varmerørene under plankegulvet. Varmesystemet blev udskiftet igen i 1916-17.
Omkring 1950 opdagede man, at midterhvælvingen var revnet, og pudset var begyndt at falde ned. Undersøgelser viste, at hele konstruktionen var blevet ustabil, måske på grund af krigens bombeeksplosioner, måske på grund af den øgede trafik, men den sumpede grund, som kirken blev bygget på, er aldrig blevet helt stabil. I 1954-57 blev hvælvingerne sikret med en betonkonstruktion anbragt på kirkens loft. Revnerne blev udfyldt ved injektion under hydraulisk tryk.
Den vestre korsarm, som understøtter tårnet, fungerer som kirkens hovedindgang. Nord- og sydportalerne bruges sjældent. Mellem de tykke vægge, som bærer tårnet, dannes et våbenhus, der er adskilt fra kirkerummet med to sæt døre. Våbenhuset er meget enkelt indrettet med en bænk i den ene side og tre gamle pengeblokke i den anden. I begge sider er der rundbuede åbninger med trapper op til hhv. dåbsventeværelset (nordsiden) og tårntrappen (sydsiden). Lokalet er kun oplyst af det halvcirkelformede vindue over indgangsdøren.
Frem til 1881 var der en trappe i våbenhuset, som førte op til et organistrum ovenover. I 1890 blev rummet nedlagt for at man kunne lave en tøndehvælving i våbenhuset for at få lys ind gennem vinduer over portalen. I 1956 blev hvælvingen nedtaget og erstattet af det flade loft, vi ser i dag. Organistrummmet kunne derved genetableres, men nu med indgang fra tårntrappen.
På hver side af våbenhuset er der indrettet et gravrum (se nedenfor). Det nordlige blev i 1845 lavet om til ligkapel, og i 1870 til varmekælder. Det sydlige overtog funktionen som ligkapel i 1933, da Nebelongs ovennævnte kapel måtte nedlægges.
Da kirken blev indviet, var den indrettet med de lukkede stolestader, som stadig står i kirken. Der er naturligvis sket reparationer og udskiftninger siden da, men der er ikke ændret væsentligt ved deres udseende. Stolene kunne aflåses, hvilket gjorde det muligt at sælge dem til velhavende familier i sognet. De fleste af stolene i de midterste grupper omkring søjlerne er opdelt med en skillevæg, så delene kunne sælges hver for sig, den ene med adgang fra midtergangen, den anden fra sidegangen.
Ved indvielsen blev det forreste stolestade efter tværgangen på mandssiden (sydsiden) benyttet som kongestol. Det blev genindført ved restaureringen i 1889-90, hvor der blev opstillet seks rødt betrukne stole. Stolestaderne er senere (det fremgår ikke af kilderne hvornår) blevet suppleret med åbne bænke i tværgangen.
Kirken havde ikke pulpiturer fra starten, men man ville ikke undvære denne gode indtægtskilde, og de mere velbeslåede medlemmer af menigheden ville gerne betale for at slippe for træk i den uopvarmede kirke. I 1729-31 blev der derfor opført lukkede pulpiturer ved nord- og sydarmens øst- og vestvægge. Hver af de fire pulpiturer havde ni stole og var antagelig i flere etager. Langs vestvæggen under orglet blev der i 1732-33 opført pulpiturer med adgang fra de såkaldte elefantstole. De blev fjernet igen i 1818 af Peder Malling, som gav elefantstolene deres nuværende udseende.
I 1781-82 opførte Andreas Kirkerup pulpiturer i de to tværskibsarme, som fyldte hele armen op, i fire etager og med såkaldte engelske vinduer. I det søndre var der på første etage indrettet kongestol og magistratstole, og i nederste etage i det nordre en skriftestol. Begge blev nedrevet ved restaureringen 1889-90, da der ikke længere var lejere til dem. Noget af panelværket blev brugt til vindfangene inden for nordre og søndre kirkedør.
Udseendet af kirkens første, midlertidige alter kendes ikke. Måske overførte man alteret fra den midlertidige kirke til den nye kirkes kor. I 1710, da man begyndte at lave fundament til det nuværende alter, blev det midlertidige alter, efter alt at dømme, flyttet til søndre korsarm. Da man indså, at det kom til at vare længere end ventet med opførelsen af det nye alter, anskaffede man en ramme som altertavle til det midlertidige, og samtidig modtog kirken, som anonym gave, et krucifiks til alteret.
Bymuseet opbevarer en ramme, som ifølge overleveringen, tidligere skulle have tjent som altertavle i Vor Frelsers Kirke. Om det passer, er umuligt at afgøre. Det er muligt, at krucifikset, som i dag hænger i det blændede vindue i søndre korsarm, kunne være det nævnte alterkrucifiks, men det er i så fald for stort til rammen på Bymuseet. Det er nok mere sandsynligt, at det blev anskaffet ved kirkens indvielse. Stilmæssigt kan det tidsfæstes til omkring 1700. Det kan måske endda have været beregnet til van Havens altertavle. Udformningen af det flagrende lændeklæde er i hvert fald besnærende lig det, der kan ses på van Havens udkast til alteret, som findes i Nationalmuseets arkiv.
Lambert van Haven havde naturligvis tegnet en altertavle af passende format til sin store kirke, men Christian 5. var i mellemtiden blevet interesseret i Nicodemus Tessins idéer. Van Havens tegninger blev forelagt Tessin, som ikke overraskende fejede dem af bordet. I efteråret 1694 fik Tessin bestilling på et alterprojekt, og i foråret 1695 ankom der en model til København.
Hvor van Havens forslag var en stor, men stillestående, arkitektonisk opbygning omkring en niche med et krucifiks, var Tessins meget mere dynamisk. Over et svunget fundament, med indbygget alterbord, bærer fire søjler en buet arkitrav og segmentgavl, som begge er gennembrudt. I midterfeltet mellem søjlerne gengives scenen fra Getsemane Have, hvor Kristus trøstes af én engel, mens en anden svæver ned med den gyldne kalk. På hver side, mellem søjlerne, illustreres kongens valgsprog af to figurer, Pietas og Justitia. Bag åbningen i den gennembrudte gavl er anbragt en rude med Jahves navn på hebræisk med belysning bagfra. Omkring ruden er en stor forgyldt strålekrans og skyformationer, der næsten virker som en eksplosion. I skyformationerne boltrer sig adskillige englebørn. Over segmentgavlen skulle der have svævet yderligere to engle, som mellem sig holder en stor kongekrone, men de blev udeladt. Inspirationen havde Tessin bl.a. hentet fra Berninis altertavle i Santi Domenico e Sisto i Rom.
Materialerne, som alteret er udført af, er italiensk marmor i fundamentet og de stående figurer. Søjlerne er af fransk marmor, og resten er for det meste udskåret træ og stuk. Skulpturerne blev udført af Abraham Breusegem og Emmanuel Cuekelaer, der begge var ansat hos Thomas Quellinus, som antages at have modelleret figurerne. Gruppen med Kristus og englen blev ikke udformet som i Tessins udgave, hvor Kristus ligger med benene strakt ud, og englens vinger er udslået. Om det skyldes at marmorblokken, som var afset til figurene, ikke var stor nok, vides ikke, men ændringen er gået hårdt ud over hele midtertableauets balance.
Efter hvad man kan læse ud af regnskaberne var marmorfigurerne færdige omkring 1700, og de øvrige dele til altertavlen synes at være ankommet til kirken inden 1708, hvor man solgte og nedrev den midlertidige kirke, som havde fungeret som billedhuggerværksted. Alligevel blev altertavlen først indviet 1732. Hvad skyldtes denne forsinkelse?
Første problem var funderingen af den tunge marmorkonstruktion. Her spillede den sumpede grund igen ind − man brugte et par år på bare at dræne. Endelig i 1710 kunne man begynde at opmure fundamentet, men fra 1713 hører al omtale af byggearbejdet op. Man må antage, at det er Store Nordiske Krig der har givet Frederik 4. andet at bruge penge på end altertavler. Først i 1725 kom arbejdet i gang igen, men da var de opmagasinerede dele så medtagne, at de måtte restaureres, inden de kunne bruges.
Billedhuggeren J.C. Heimbrod fik til opgave at vurdere skaderne, og hans dom var hård, men så fik han også kontrakten på at udbedre skaderne. Undersøgelser ved en restaurering i 1955-56 viser, at det måske ikke var helt så galt, som Heimbrod gav indtryk af, men det var dog på dette tidspunkt, at man opgav de to engle med kronen, da de var for medtagne.
I 1728 deltog 184 mand fra Holmen i opførelsen af et stillads, så de store marmordele kunne hejses på plads – et arbejde der deltog 74 matroser og 10 underofficerer i. Man antager at altertavlen var opstillet i 1730, men alligevel tog det to år, før den blev indviet. Muligvis har man ventet på færdiggørelsen af korskranken. 
I årenes løb er altertavlen repareret ved flere lejligheder, og man har endda fundet for godt at lave ændringer og tilføjelser i visse tilfælde, men ved den store restaurering i 1955-56 blev tingene så vidt muligt sat tilbage til til deres oprindelige farve og form. Ved denne lejlighed måtte den svævende engel helt fornyes. Én ting, som man ikke kunne genskabe, var baggrunden for midterfigurerne. Den var oprindeligt et landskabsmaleri, Oliebjerget, som omkring 1773 var blevet overmalet med skyformationer. I stedet malede Ingolf Røjbæk den blå baggrund, vi ser i dag.
Christian 5. skænkede i 1696 kirken en prædikestol i norsk marmor, og mens man ventede på dens ankomst fra Norge, tømrede man en enkel prædikestol sammen i forventning om, at den kun skulle bruges i kort tid. Imidlertid forliste marmorstolen på sørejsen til København, så den midlertidige stol kom til at stå betydeligt længere end det var meningen, næsten 80 år. 
Da kirken i 1750 havde fået sit spir, syntes man, at det var på tide med en prædikestol, der kunne tåle sammenligning med det øvrige inventar, og på Thurahs opfordring indsendte J.F. Hännel et forslag sammen med en tegning, som stadig findes på Københavns Bymuseum og sikkert stammer fra Thurahs tegnestue, til en prædikestol i stærkt svungen rokokostil. Projektet blev henlagt, sandsynligvis fordi magistraten syntes, prisen på 5.668 rdl var for høj.
Efter flere forgæves forsøg på at få udskiftet den midlertidige prædikestol tog kirkens præst, Jacob Jensen Hvid, initiativ til, uden om de officielle kanaler, at skaffe midler til en ny stol. Han fik C.F. Harsdorff, Johannes Wiedewelt og maleren Peder Als til at lave en model, som han fik kongens godkendelse af, før han meddelte magistraten om projektet. Magistraten brød sig naturligvis ikke om at blive omkringgået på denne måde, men kunne jo dårligt underkende kongen, og måtte godkende projektet. Det figurerer dog ikke i kirkens regnskaber, og det vides derfor ikke, hvem der udførte hvad på prædikestolen. Alt taler dog for, at den arkitektoniske opbygning skyldes Harsdorff, og at Wiedewelt står for relieffrisen på kurven.
Den nye prædikestol blev sat op i løbet af sommeren 1773. Den sidder på den sydøstre pille med en trappe, der går rundt om pillen. Den er udført i træ, som er marmoreret i gule nuancer og med forgyldte detaljer. Relieffrisen og trappens balustre er hvide. Relieffet forestiller de 12 apostle flankeret af to skriftsteder, og yderst de fire store profeter, to på hver side. På toppen af lydhimlen står en figur sammensat af marterredskaber.
I de første år benyttede kirken den simple døbefont fra den midlertidige kirke, men allerede omkring 1700 blev den nuværende font skænket til kirken, så vidt vides af grevinde Elisabeth Helene von Vieregg. Den har altid været placeret i den nordøstre udbygning af skibet.
Fonten har en cylindrisk marmorkumme båret af fire putti (englebørn), der er udstyret med forskellige attributer, fx et æble og en slange eller lovens tavler. Udvendig på kummen er en relieffrise, der bl.a. fremstiller Jesus dåb og vandringen til Emmaus. Til fonten bruges et dåbsfad fra 1704 og en dåbskande fra 1731, begge dele af sølv.
Fonten står i en kvadratisk fontelukkelse, omkring 355 cm på hver led. Hver side er opdelt af postamenter i fire fag. Det hele er udført i træ, som er marmoreret, i samme farver som prædikestolen, og forgyldt. Hvert fag har to balustre i form af putti, som er hvidmalede. Over fonten hænger en forgyldt fontehimmel, der nederst udgøres af en grevekrone, og over den en masse figurer, bl.a. putti, kerubhoveder og skjolde.
Det vides ikke hvem der har udført dette omfattende dåbsudstyr. Der gættes på Christian Nerger, som har udført så meget andet arbejde i kirken, men også Andreas Gercken nævnes, da han netop var aktiv i København på denne tid.
Ved kirkens indvielse i april 1696 havde kirken ikke noget orgel. Man klarede sig med et lille positiv, købt fra Vor Frue Kirke for 30 rdl, men allerede i juli samme år blev der tegnet kontrakt med brødrene Johan og Peter Petersen Botzen om et rigtigt orgel.
Christian Nerger fik opgaven at udskære orgelfacaden, og det er hans imponerende værk, vi stadig ser i kirken i dag. Det er også Botzen-brødrenes tin-piber der stadig pryder facaden, men de er, sammen med "kukkeren" og cymbelspillet, det eneste der er tilbage af det oprindelige orgelværk. Orgelfacaden bærer årstallet 1698, selv om der stadig blev arbejdet på den i 1699, og er den ældste bevarede orgelfacade i hovedstaden. De øverste gallerier på siderne af hovedværket er dog først tilføjet 1732.
Nergers facade er én stor hyldest til Christian 5. Øverst ses hans forgyldte monogram, og midt i rygpositivet er en portrætbuste. På siderne af rygpositivet genfinder vi Pietas og Justitia – kongens valgsprog – og højere oppe, på siderne af hovedværket, Troen og Håbet. På de store piber står "Deo & C5 Gloria" (Til Guds og Christian 5.s ære). De to elefanter, som "bærer" orgelfacaden, skal ses i lyset af, at Christian 5. få år tidligere havde gjort Elefantordenen til landets fineste orden.
Orgelværket blev repareret ved flere lejligheder op gennem 1700- og 1800-tallet, indtil det blev udskiftet med et nyt af Busch og Søn i 1889. Man valgte at beholde orgelfacaden, men piberne i den blev sat ud af drift. Det nye orgel var i romantisk stil efter tidens smag. Marcussen og Søn byggede orglet om i 1939, og ved restaureringen midt i 1950'erne lykkedes det Poul-Gerhard Andersen at få de gamle facadepiber til at klinge igen. Deres klang inspirerede ham til at bygge det nuværende orgel i 1965, hvor han havde fået eget firma. Det har 57 stemmer fordelt på 4 manualer og pedal, og der er genanvendt forskelligt ældre pibemateriale. Dispositionen er nybarok efter orgelbevægelsens principper, men med nogle romantiske klangfarver, der gør instrumentet alsidigt. Der er udført flere tekniske forbedringer på det siden det blev bygget, senest i 1998, ved orglets 300 års jubilæum.
I 1697-1700 bygggede urmager Johann Mercki et urværk i tårnet. Værket er stort − 285 cm langt og 295 cm højt − men drev i starten kun de to urskiver i hvælvingen over orglet, som henholdsvis viser minutter og timer. Først i 1744 bler der opsat urskiver uden på tårnet, på vest- og nordsiden. I starten var der kun timevisere på urskiverne, men i 1882 kom der endelig minutvisere på. I denne periode kom der også urskiver på de andre sider. I 1891 gik værket i stå, og man anså det ikke muligt at reparere det mere. I stedet blev et elektrisk værk fra Kemp & Lauritzen sat op i 1896. Et tordenvejr satte det nye værk i stå i 1920, og det gamle værk, som tårnurfabrikant Bertram Larsen i mellemtiden havde sat i stand, blev taget til nåde igen.
Fire klokker fra 1640 blev overført fra den midlertidige kirke, og de blev suppleret med den såkaldte Gyldenløve-klokke, som var krigsbytte fra den Skånske Krig. Tre af dem hænger stadig i tårnet, men de er alle blevet omstøbt en eller flere gange. En af dem, som senest er omstøbt 1725 anvendes dog ikke længere. Gyldenløve-klokken er omstøbt 1889 og 1922, og den tredje, som man tabte under ophejsningen i tårnet, så den gik i stykker og måtte omstøbe allerede da, er senest omstøbt 1931. De to sidste klokker blev i 1931, da klokkespillet blev opsat, foræret til henholdsvis Immanuelskirken i Kolding og Obbekjær Kirke i Ribe.
Kirkens klokkespil blev ophængt i perioden 1928-32, først med 33 små klokker, og senere suppleret med 11 større klokker. Den største opgives til at veje 3.600 kg − sammenlagt var malmvægten omkring 16 tons. I 1953 blev nogle af de små klokker udskiftet med 15 nye, så der sammenlagt var 47 klokker. Hele klokkespillet er fornyet i 1981 med 48 klokker fra Petit & Fritsen i Holland. De største klokker hænger i tårnets øverste stokværk, de mindre i spirets åbne lanterne. Spillebordet − stokklaveret − befinder sig på etagen imellem. Klokkespillet spiller automatisk hver fulde time fra kl 8 til midnat.
At den midlertidige kirke havde kirkegård på det område, hvor Vor Frelsers Kirke står i dag, ved man, da graveren var nødt til at fjerne ligrester fra fundamentsgrøfterne til bygningen. Hvor stor dens udstrækning var, ved man dog ikke noget om.
Den nybyggede kirkes kirkegård var afgænset af Sankt Annæ Gade og Bådsmandsstræde på den ene led og Dronningensgade og Prinsessegade på den anden. Disse gader var dog dengang rent teoretiske, idet området endnu var stort set ubebygget. Reelt lå kirken i starten mellem lossepladser og områder, der endnu lå under vand. Kirken havde også (fra 1711-1889) en fattigkirkegård, som befandt sig et stykke længere mod sydøst ad Sankt Annæ Gade, på samme side som kirken, men som er helt forsvundet i dag. 
Kirkegården afgrænsninger er forblevet uændret på de tre sider, men i østenden er der i flere omgange blevet skåret områder fra. I 1761 blev der taget en stribe til borgerværnets eksercerplads, i 1884 yderligere et stykke til den kommunale friskole, der nu lå der, og endelig i 1934 var det skolens efterfølger Christianshavns Gymnasium, som behøvede mere plads.
Først 10 år efter at man havde afstukket kirkegården omkring kirken, som i øvrigt kaldtes urtegården, var den drænet nok til, at man kunne indhegne den. I løbet af 1692 opsatte man 134 fag stakit, med porte ud for de tre indgange til kirken. Under bygningen af spiret blev porten ud for tårnindgangen fjernet og erstattet af de murede portpiller, vi ser i dag. Et par år efter blev stakittet langs Sankt Annæ Gade erstattet af en mur, men man fik aldrig gjort det samme på de andre sider af urtegården. I 1883 var muren så forfalden, at man fjernede den og satte det nuværende jernstakit op, med murede piller svarende til portalen. I løbet af 1880'erne blev det ført videre langs de to andre gader.
Efter at forbuddet mod begravelser inden for voldene nåede Christianshavn i 1853, har man benyttet Vor Frelsers Kirkegård på Amagerbrogade, ved Prags Boulevard, men også Assistens og Vestre kirkegårde.
Som det var almindeligt på den tid, kunne dem, der havde råd til det, blive begravet under kirkegulvet eller, endnu bedre, under koret. Dette var en vigtig indtægtskilde for kirkerne, og et gravkort for Vor Frelsers Kirke dateret 1682 viser, at der var tænkt på det fra starten. Der er systematisk afmærket lige store felter i alle gangarealerne, tre ved siden af hinanden i midtergangen, to i sidegangene (med en lille afvigelse omkring døbefonten), og to over hinanden fra dør til dør i tværgangen. I koret er der yderligere 6 felter ved siden af hinanden, så der i alt er 133 felter på planen.
På 1700-tallet blev der foretaget omkring 600 begravelser i kirken, og der blev lagt 43 ligsten. I 1818, hvor der blev lagt plankegulv i kirken, er de fleste af stenene formodentlig fjernet, og ved næste store istandsættelse var der kun tre tilbage. I dag er der kun stenen over Niels Brock og hustru Helene Bredahl fra omkring 1802 tilbage. Den er anbragt under en udskæring i tæppet i korets nordvestre del (dette er med forbehold for, hvad der måtte ændre sig under den igangværende istandsættelse).
På trods af de mange grave, er der ingen epitafier at se i kirken. Det skyldes ganske enkelt, at der fra starten af var forbud mod "paa Vægge og Piller, at sætte Tavler, Sarkofager, Epitafier og saadant Stads". Om det var arkitektens eller kirkefolkenes ønske, at det skulle være sådan, fremgår ikke af kilderne.
Som nævnt var der en gravkrypt i hver side af tårnet. Dertil kom en krypt under sakristiet, som blev brugt til midlertidige bisættelser. Den sumpede grund gav dog så mange problemer med indtrængende vand, at man til sidst opgav krypten, sandsynligvis omkring 1778, senest ved restaureringen 1818.
Det tøndehvælvede gravrum på nordsiden af tårnet blev tildelt kirkeværgen Meller for hans store arbejde med kirken opførelse. Mellem 1711 og 1795 blev der anbragt 19 kister her fra familierne Meller og Valeur. I 1845 åbnede man krypten pga. af den dårlige lugt, der kom fra den, og samlede resterne i de to bedste kister, som blev begravet under gulvet i krypten. Derefter brugte man den som ligkapel, indtil Nebelongs kapel på kirkegården stod færdigt i 1868. Siden da er rummet anvendt som varmekælder.
I den tilsvarende gravkrypt på sydsiden blev grevinde Elisabeth Helene von Vieregg bisat i 1704, sammen med den spæde søn, hun fik med Frederik 4. Da man i 1889-90 indrettede en lavere trappe til tårnet, indkapslede man de to kister i rummets østside. I 1932-33 hvor Nebelongs kapel blev offer for Christianhavns Gymnasiums arealudvidelse, blev tårntrappen ændret tilbage, og rummet reetableret, nu som ligkapel, hvad det har været siden. I forbindelse med restaureringen 2006-09 blev Viereggs to kister 22. juni 2007 flyttet ind i kirken og genbegravet under det nye betongulv.
Der blev også givet tilladelser til murede begravelser under stolene i kirkerummet, men på grund af problemer med indtrængende vand, blev det aldrig den indtægtskilde, som kirken havde håbet. Danmarks Kirker omtaler kun tre sådanne grave.
Efter forbuddet mod begravelser inden for voldene henlå kirkegården uændret til 1884, hvor den blev planeret og beplantet, som vi ser det i dag. Antallet af bevarede gravsten og monumenter er mindsket med varierende hastighed gennem årene. Danmarks Kirker beskriver 12 identificerede monumenter og 3 uidentificerede, som stadig fandtes da de skrev om kirken (1960-65), og af hvilke de fleste stadig er at finde på området. To støbejernsplader over C.F. Rousing og P.C. Rousing fra 1843 synes at være forsvundet (omend det er svært at afgøre i det nuværende byggerod). Danmarks Kirker redegør også for 25 monumenter, som allerede da var gået tabt, men som var registreret, bl.a. i Personalhistorisk Tidsskrift.
Danmarks Kirker, København, bind 2: Vor Frelsers Kirke. s. 461-635 (Hæfte 13-14), Nationalmuseet 1960-1965
Vor Frelsers Kirke hos danmarkskirker.natmus.dk (Danmarks Kirker, Nationalmuseet)

Wade Hampton III (28. marts 1818 – 11. april 1902) var kavalerigeneral i sydstatshæren under den amerikanske borgerkrig og fik senere en politisk karriere i South Carolina som delstatens guvernør og senator i De Forenede Staters senat.
Hampton blev født i Charleston, South Carolina, ældste søn af Wade Hampton II (1791–1858), kendt som "Colonel Wade Hampton", en af de mest velhavende plantageejere i Syden (og ejer af det største antal slaver). Han havde været dragonofficer i den Britisk-amerikanske krig (1812), hvor han var adjudant for general Andrew Jackson i Slaget ved New Orleans. Han var barnebarn af Wade Hampton (1754–1835), oberstløjtnant i kavaleriet under den Amerikanske uafhængighedskrig, medlem af Repræsentanternes Hus og brigadegeneral under krigen i 1812. Hans onkel, James Henry Hammond, var medlem af såvel Repræsentanternes Hus og Senatet samt guvernør i South Carolina.
Hampton voksede op i en velhavende familie og fik privatundervisning. Han var aktivt friluftsmenneske både som rytter og jæger, især på sin fars sommerejendom High Hampton i North Carolina. Han var kendt for at tage på jagt alene i skovene, hvor han jagede bjørne. I 1836 fik han eksamen fra South Carolina College (nu University of South Carolina), og studerede derefter jura hos en dommer, om end han aldrig praktiserede som advokat. I stedet helligede han sig ledelsen af sine store plantager i South Carolina og Mississippi, og tog del i statens politiske liv. Han blev valgt til South Carolina General Assembly i 1852 og var senator fra 1858 til 1861. Hamptons far døde i 1858 og sønnen arvede en stor formue, plantagerne og en af de største samlinger af slaver i Syden.
Hampton var som de fleste plantaejere tilhænger af slaveriet, men han havde været modstander af, at South Carolina udtrådte af Unionen, mens han var lovgiver. Da borgerkrigen brød ud valgte han dog at være loyal overfor sin hjemstat. Han opgav derfor sin plads i USAs senat og meldte sig som menig i South Carolinas milits. Statens guvernør insisterede imidlertid på, at Hampton skulle udnævnes til oberst, selv om han ikke havde nogen militær erfaring overhovedet. Hampton organiserede og medfinansierede den enhed, der blev kendt som "Hampton's Legion", der bestod af 6 kompagnier infanteri, 4 kompagnier kavaleri og et artilleribatteri. Han betalte selv for alle legionens våben.
Trods sin mangel på militær erfaring og sin forholdsvis fremskredne alder af 42 år var Hampton en født kavalerist – modig, dristig og en fremragende rytter. Han manglede blot noget af sine samtidiges farverighed, såsom hans senere chef, J.E.B. Stuart, der var 30. Han var en af blot to officerer (den anden var Nathan Bedford Forrest) som opnåede rang af generalløjtnant i kavaleriet i Konføderationen.
Hampton kom første gang i kamp i juli 1861 ved det Første slag ved Bull Run, hvor han indsatte sin Legion på et afgørende tidspunkt, hvilket gav Stonewall Jacksons brigade tid til at nå frem til slagmarken. Hampton blev såret første gang ud af fem i løbet af krigen, da han anførte et angreb mod en af Unionens artilleristillinger og en kugle strejfede hans pande.
Hampton blev forfremmet til brigadegeneral den 23. maj 1862 mens han ledede en brigade i Stonewall Jacksons division i Army of Northern Virginia. I Peninsula kampagnen, i slaget ved Seven Pines den 31. maj 1862, blev han alvorligt såret i foden, men blev på sin hest mens han blev forbundet – stadig under beskydning. Hampton vendte tilbage til aktiv tjeneste tidsnok til at kunne lede en brigade i slutningen af Syvdagesslaget, om end brigaden ikke for alvor kom i kamp.
Efter Peninsula kampagnen reorganiserede general Robert E. Lee sine kavaleristyrker som en division under ledelse af J.E.B. Stuart, som valgte Hampton som sin højestrangerende underordnede der skulle lede den ene af to kavaleribrigader. I vinteren 1862 omkring slaget ved Fredericksburg anførte Hampton en række raids bag fjendens linjer og tog mange fanger og forsyninger uden af lide tab, hvilket gav ham ros fra Lee. Under slaget ved Chancellorsville var Hamptons brigade placeret syd for James River og kom derfor ikke i kamp. 
I Gettysburg kampagnen blev Hampton let såret i slaget ved Brandy Station, det største kavalerislag i krigen. Hans brigade deltog derefter i Stuarts vilde eventyr mod nordøst, hvor han red rundt om Unionshæren og mistede kontakten med Lee. Stuart og Hampton nåede frem til nærheden af Gettysburg sent den 2. juli 1863. Mens han var lige udenfor byen blev Hampton konfronteret med en unionskavalerist, som sigtede på ham med en riffel på 200 meters afstand. Hampton angreb kavaleristen inden han kunne affyre sin riffel, men en anden kavalerist overraskede ham med et sabelhug mod hans baghoved. Den 3. juli anførte Hampton kavaleriangrebet øst for Gettysburg, der var et forsøg på at afbryde Unionens forsyningslinjer, men stødte ind i Unionens kavaleri. Han fik yderligere to rifter i ansigtet fra sabelhug, men fortsatte med at kæmpe indtil han blev såret igen af en granatsplint i hoften. Han blev ført tilbage til Virginia i den samme ambulance som general John Bell Hood.
Den 3. august 1863 blev Hampton forfremmet til generalmajor og fik kommandoen over en kavaleridivision. Hans sår fra Gettysburg tog lang tid om at heles så han kom først tilbage i aktiv tjeneste i november. Under Overland kampagnen i 1864 blev Stuart dræbt i slaget ved Yellow Tavern og Hampton fik overdraget kommandoen af kavalerikorpset den 11. august 1864. Han udmærkede sig i sin nye rolle ved det blodige slaget ved Trevilian Station, hvor han besejrede Philip Sheridans kavaleri – og rent faktisk tabte han ikke noget kavalerislag i resten af krigen. I september gennemførte Hampton det, som senere blev kendt som "Beefsteak Raid", hvor hans tropper tog over 2.400 stykker kvæg og over 300 fanger bag fjendens linjer.
I oktober 1864 i nærheden af Petersburg sendte Hampton sin søn Thomas Preston, en løjtnant, der var sin fars adjudant, af sted for at aflevere en besked. Kort tid efter red Hampton og hans anden søn Wade IV i samme retning. Inden de havde reddet 200 meter stødte de på Preston, som var blevet skudt ned, og da unge Wade stod af hesten blev han også ramt. Thomas Preston døde af sine sår.Mens Lees hær blev fastholdt i Belejringen af Petersburg vendte Hampton i januar 1865 tilbage til South Carolina for at rekruttere nye soldater. Han blev forfremmet til generalløjtnant den 14. februar 1865, men overgav sig til sidst til Unionen sammen med general Joseph E. Johnstons Army of Tennessee ved Bennett Place i Durham, North Carolina. Hampton var tøvende overfor at overgive sig, og var nær kommet i slagsmål med unionens brigadegeneral Judson Kilpatrick på Bennett Farm. Hans hjem, Millwood, i nærheden af Columbia, South Carolina, var blevet brændt af generalmajor William T. Shermans unionssoldater, en stor del af hans formue var gået til at forsyne hans soldater og hans mange slaver havde fået deres frihed. Forståeligt nok var han en bitter mand, og han blev sammen med general Jubal A. Early en af de første fortalere for "Lost Cause" bevægelsen. Hampton var især vred over, at der kom sorte Unionstropper og besatte hans hjemstat.
Hampton blev tilbudt nominering til guvernør i South Carolina i 1865, men afslog fordi han følte at dem nordfra ville være mistroiske overfor en tidligere konfødereret general der lod sig vælge til et politisk embede blot måneder efter borgerkrigens slutning. Trods hans afvisning måtte Hampton gennemføre en kampagne for at få hans støtter til at undlade at stemme på ham. I 1868 blev Hampton formand for Demokraternes centralkomite i South Carolina. Han forsøgte at begrænse ekstremisternes indflydelse i partiet og fremme en forsonlig politik overfor de sorte, men det nyttede ikke noget, da de radikale Republikanere knuste demokraterne ved guvernørvalget i 1868. Hans rolle indenfor statens politik var udspillet indtil 1876, om end han forsøgte at hjælpe Matthew Calbraith Butler fra Union Reform partiet i guvernørvalget i 1870.
Hampton var en førende modstander mod Republikanernes genforeningspolitik i Syden, og stillede op til guvernørvalget i 1876 som den første sydlige guvernør kandidat der stillede op på et program mod genforeningspolitikken. Demokraten Hampton var opstillet mod den siddende radikale Republikaner Daniel Henry Chamberlain. Tilhængerne af Hampton blev kaldt rødskjorter og var meget voldelige. Støttere for Chamberlain, fortrinsvis sorte militsmedlemmer forsvarede sig med våben. Derfor blev guvernørvalget i 1876 det blodigste i statens historie. Stemmetallene lå meget tæt, og begge sider hævdede at have vundet. I over 6 måneder var der to lovgivende forsamlinger i staten, der begge hævdede at være den rette. Til sidst dømte South Carolinas højesteret Hampton som vinder af valget. Valget af den første Demokrat i South Carolina efter borgerkrigen så vel som valget af Rutherford B. Hayes som præsident betød afslutningen på den lange genforeningsperiode i Syden.
Efter valget blev Hampton kendt som "South Carolinas frelser". Han blev genvalgt i 1878 til en ny periode, men to dage efter valget blev han kastet af et muldyr mens han jagede rådyr og brækkede sit højre ben. New York Times kaldte det for "Muldyrs svindelen" og hævdede at det var et politisk trick, som Hampton havde planlagt så han ikke behøvede at underskrive 
valgcertifikaterne (dvs. officielle breve tilde kandidater, som er blevet valgt), selv om guvernører i South Carolina ikke underskriver valgcertifikater. Selv om han afslog at stille op til valget til senatet blev han valgt til De Forenede Staters senat af South Carolinas General Assembly, endda samme dag, som han fik amputeret sit ben. Han trådte tilbage som guvernør i 1879 og sad i to perioder i Senatet indtil 1891, hvor han tabte valget.
I 1890 giftede Hamptons niece Caroline, en operationssygeplejerske, sig med faderen til amerikansk kirurgi William Halsted. Det var på grund af hendes hudreaktion på kirurgisk steriliseringat Halsted havde opfundet operationshandsken året inden.
Fra 1893 til 1897 var Hampton jernbane kommissær udpeget af præsident Grover Cleveland. I 1899 blev hans hjem i Columbia, South Carolina ødelagt ved en brand. Som en gammel mand havde han begrænsede midler til at finde et nyt hjem. Trods hans kraftige protester indsamlede en gruppe af hans venner tilstrækkelig mange penge til at bygge ham et nyt hus.
Hampton døde i Columbia og ligger begravet der i Trinity Cathedral Churchyard. Statuer af ham blev opstillet i South Carolina State House og  i United States Capitol. En rytterstatue af Frederick W. Ruckstull blev opstillet i området ved South Carolina State House i 1906.
For at ære Hampton for hans lederskab i Borgerkrigen og genrejsningen af staten oprettede den lovgivende forsamling Hampton County ud af Beaufort County i 1878. Byen Hampton Courthouse (senere forkortet til Hampton) fik bystatus den 23. december 1879, så den kunne fungere som administrativt centrum for Hampton County. Ud over South Carolina opkaldte mange byer veje efter den afholdte statsmand. Mindst 8 bysamfund i South Carolina har en "Wade Hampton" gade (Beaufort, Charleston, South Carolina, Duncan, Greenville, Greer, Hampton, Taylors, Walterboro) og i ca. 47 mindre byer i South Carolina er der "Hampton" veje. To gymnasier i South Carolina hedder "Wade Hampton High School," en i Greenville og den anden i Hampton. En boligblok på Hampton's alma mater, University of South Carolina, hedder "Wade Hampton." Hampton Park i Charleston og Columbia er også opkaldt efter Hampton.
I 1913 navngav dommeren John Randolph Tucker et folketællingsområde i Alaska "Wade Hampton Census Area" til minde om sin svigerfar. Et artilleribatteri blev opkaldt efter Wade Hampton på Fort Crockett på Galveston Island, Texas. Det var et af fire kystartilleri batterier og bestod af to 10-tommer kanoner. Under 2. Verdenskrig blev SS Wade Hampton, et Liberty-skib opkaldt efter generalen. Det blev sænket ud for Grønlands kyst af en tysk Ubåd.
Wade Hampton III optræder i How Few Remain, den første roman i Harry Turtledoves Timeline-191 serie, en alternativ historie hvori Syden vandt den amerikanske borgerkrig. I bogen forbereder Hampton sig på at lede et kup mod Sydstaternes præsident James Longstreet efter at Longstreet har meddelt at han vil afskaffe slaveriet. Senere i serien i romanen American Empire: Blood and Iron, bliver Hamptons fiktive barnebarn, Wade Hampton V, valgt til præsident i Konføderationen i 1921, men bliver myrdet kort efter at et medlem af Frihedspartiet, en organisatin, der ligner de røde skjorter.
I Margaret Mitchells roman Borte med blæsten gør Scarlet O'Haras første mand, Charles Hamilton, tjeneste i Wade Hamptons regiment, og dør af mæslinger blot 7 uger senere. Da det ifølge Mitchell var moderne at opkalde drengebørn efter deres fædres overordnede, bliver Scarletts søn med Charles derfor givet navnet Wade Hampton Hamilton.
I John Jakes Nord og Syd trilogi, gør personen Charles Main tjeneste ved Hamptons kavaleri gennem hele Borgerkrigen.
Eicher, John H., and Eicher, David J., Civil War High Commands, Stanford University Press, 2001, ISBN 0-8047-3641-3.
Jarrell, Hampton M. (1969). Wade Hampton and the Negro. University of South Carolina Press. 
Tagg, Larry, The Generals of Gettysburg, Savas Publishing, 1998, ISBN 1-882810-30-9.
Ackerman, Robert K., Wade Hampton III, University of South Carolina Press, 2007. ISBN 978-1-57003-667-5
Cisco, Walter Brian, Wade Hampton: Confederate Warrior, Conservative Statesman, Potomac Books, 2004, ISBN 1-57488-626-6.
Meynard, Virginia G., The Venturers, The Hampton, Harrison and Earle Families of Virginia, South Carolina and Texas, Southern Historical Press, Inc, Greenville, South Carolina, 1981, ISBN 0-89308-241-4.
Swank, Walbrook Davis, Battle of Trevilian Station, Burd Street Press, 1994, ISBN 0-942597-68-0
Wellman, Manly Wade, Giant in Gray, Press of Morningside Bookshop, 1988, ISBN 0-89029-054-7
Willimon, William H, Lord of the Congaree, Wade Hampton of South Carolina, Sandlapper Press, 1972, ISBN 0-87844-010-0.
Wittenberg, Eric J., The Battle of Monroe's Crossroads, Savas Beatie, 2006, ISBN 1-932714-17-0

Wales' historie begynder med ankomsten af mennesker for tusinder af år siden. Neandertalere levede i det som i dag er Wales, eller Cymru på walisisk, for mindst 230.000 år siden, mens homo sapiens, som dagens moderne menneske nedstammer fra, kom til for omkring 29.000 år siden. Permanent beboelse af moderne mennesker fra perioden efter den sidste istid begyndte omkring 9000 år f.Kr., og Wales har mange levn fra ældre og yngre stenalder samt bronzealderen. I løbet af jernalderen var området, ligesom hele øen Storbritannien syd for Firth of Forth, domineret af britonere og britanniske sprog, der i eftertiden har karakteriseret keltere. Romerne, som begyndte erobringen af Britannien i år 43, drog i år 48 på felttog mod folkestammen dekeanglere i NØ og fik total kontrol over regionen. Den romerske provins Britannien opstod efter deres sejr over ordovikere i år 79. Romerne forlod øen i 400-tallet, hvad der angelsaksere til at invadere og bosætte sig. Derefter begyndte det britanniske sprog og kultur at gå i opløsning, og flere grupper og folk blev dannet. Det walisiske folk var den største af dem og regnes generelt som selvstændigt brittonisk-talende folk efter 1000-tallet.
Et antal kongedømmer blev dannet, efter romerne trak sig ud af Wales. Mens den mægtigeste hersker var anerkendt som "konge af britonerne" (senere Tywysog Cymru: leder eller fyrste af Wales), og en del herskere strakte deres kontrol over andre walisiske territorier og ind i det vestlige England, var det ingen af dem, som formåede at forene Wales i længere tidsrum. Gensidig ødelæggende kampe og stridigheder samt pres fra de engelske og senere af de normanniske erobrere førte til, at de walisiske kongedømmer gradvist kom ind under den engelske krone. I 1282 førte Llywelyn den sidstes død til erobringen Wales' fyrstedømmer af kong Edvard 1. af England; senere fik arvingen til den engelske monark titlen "Prins af Wales". Waliserne forsøgte sig med flere oprør mod det engelske styre, hvoraf det sidste betydningsfulde blev ledet af Owain Glyndwr tidligt i 1400-tallet. I 1500-tallet gennemførte kong Henrik 8. af England, der selv var af walisisk afstamning, Laws in Wales Acts 1535–1542, en række love som indlemmede walisiske love i engelske og at indføre engelsk administration i Wales for at skabe ét rige. Under engelsk overherredømme blev Wales en del af Kongeriget Storbritannien i 1707 og derefter Det forenede kongerige Storbritannien og Nord-Irland i 1801. Dog beholdt waliserne deres sprog og kultur til trods for stærk engelsk dominans. Udgivelsen af den første walisiske oversættelsen af Bibelen af William Morgan i 1588 blev meget betydningsfuld for fremme af walisisk som skriftsprog.
I 1700-tallet oplevede Wales begyndelsen på to forandringer, som i høj grad kom til at påvirke området: 
den walisiske metodistisk fornyelse, som førte til at landet religiøst set i stigende grad vendte sig fra den engelske kirke, og
den industrielle revolution. I løbet af 1800-tallet oplevede særligt det sydøstlige Wales en hastig industrialisering og en dramatisk vækst i befolkningstallet som et resultat af en stærk stigning i kul- og jernindustrien. Disse industrier faldt efterhåndeni betydning i løbet af 1900-tallet, mens nationalopfattelsen og interesse for selvbestemmelse voksede. Labour Party (Arbejderpartiet) erstattede Liberal Party (Det liberale parti) som den dominerende politiske kraft i 1940'erne, mens nationalistpartiet Plaid Cymru fik fremgang i 1960'erne. I en folkeafstemning i 1997 godkendte de walisiske vælgere overgangen af regeringsansvaret til den walisiske nationalforsamling, som første gang blev sammensat i 1999.
Den tidligst kendte rest af mennesker, der er fundet i Wales, er en kæbeknogle fra en neandertaler, som blev fundet ved Bontnewydd Palaeolithic site ved floden Elwy i North Wales, hvis ejer levede for omkring 230.000 år siden i Lower Palaeolithic. Red Lady of Paviland, et menneskeskelet farvet med rød okker, blev fundet i 1823 i en sandstenshule i Paviland på Gowerhalvøen ved Swansea i det sydlige Wales. På trods af navnet, stammer det fra en ung mand, som levede for omkring 33.000 år siden i slutningen af paleolitikum(stenalder). Han betragtes som det ældste kendte eksempel på en ceremoniel begravelse i Vesteuropa. Skelettet blev fundet sammen med smykker af elfenben og muslingeskaller samt et mammutkranie.
Efter den sidste istid 8000 f.Kr.fik Wales i grove træk den form, som den har i dag, og landet blev befolket af mesolitiske jæger-samlerfolk. De tidligste landbrugssamfund i Wales antages at opstå omkring 4000 f.Kr., hvilket markere begyndelsen på neolitikum. I denne periode blev der opført adskillige gravhøje, særligt stendysser eller cromlechs. De mest berømte eksempler er Bryn Celli Ddu og Barclodiad y Gawres på Anglesey, Pentre Ifan i Pembrokeshire ogTinkinswood Burial Chamber i Vale of Glamorgan.Metalredskaber ses første gang omkring 2500 f.Kr., og de var i første omgang fremstillet i kobber og senere i bronze. Klimaet i den tidlige del af bronzealderen (ca. 2500-1400 f.Kr.) har sandsynligvis været varmere end i dag, da der er mange spor fra mennesker i områder, der er i dag er øde. I den senere bronzealder (ca. 1400-750 f.Kr.) blev der udviklet mere avanceret bronze. Meget af den kobberet til bronzeproduktion kom sandsynligvis fra minen Great Orme, hvor forhistorisk minedrift i meget stor skala kan dateres til midten af bronzealderen. Kulstof 14-datering har vist, at de tidligste voldsteder i Wales er opført i denne periode. Historikeren John Davies har fremsat en teori om at koldere klima efter omkring 125 f.Kr. - lavere temperaturer og større  regnmængder - gjorde at den gode landbrugsjord skulle forsvares.Det tidligste jernredskab, der er fundet i Wales, er et sværd fra Llyn Fawr ved udmundingen af Rhondda Valley, der er dateret til omkring 600 f.Kr. Voldsteder blev fortsat bygget i britisk jernalder. Der er registreret næsten 600 voldsteder i Wales, hvilket er 20 % af alle i Storbritannien. Blandt berømte eksempler på disse er Pen Dinas nær Aberystwyth og Tre'r Ceiri på Lleynhalvøen. Et særligt interessant fund fra denne periode blev gjort i 1943 ved Llyn Cerrig Bach på Anglesey, da et området blev gjort klar til opførslen af en base til Royal Air Force. Fundet rummer våben, skjolde, vogn og seletøj, slavekæder og værktøj. Mange var ødelagt med overlæg og synes at være et votivoffer.Indtil for nylig var Wales' forhistorie fremlagt som en serie på hinanden følgende migrationer. Encyclopedia of Wales angiver at en stor del af den oprindelige befolkning i Wales ankom omkring 2000 f.Kr. Nylige studier i populationsgenetik har fundet beviser for genetisk kontinuitet fra Upper Paleolithic, mesolitikum eller neolitikum. Ifølge historikeren John Davies stammer de britanniske sprog, der tales i hele Storbritannien, fra en indfødt "kumulativ keltisk", frem for fra migration.
Den romerske erobring af Wales begyndte i år 48 og sluttede i år 73, og romerne regerede over området frem til 383. Romerne tilstedeværelse i Wales var en militær besættelse, bortset fra i de sydlige kystområder i Sydwales, øst for Gowerhalvøen. Den eneste by i Wales, der blev grundlagt af romerne, Caerwent, ligger i Sydwales. Både Caerwent og Carmarthen, der også ligger i det sydlige Wales, blev romerske civitates. Under besættelsen var begge områder, der senere ville forme Wales, en stort set anonym del af Romersk Britannien.
I år 47 havde romerne invaderet og erobret alle de sydlige og sydøstlige dele af Britannien, under den første romerske guvernør af Britannien. En del af den romerske erobring af Storbritannien var kampagner af hans efterfølger i år 48 for at erobre Wales, og de fortsatte med afbrydelser under guvernørerne indtil erobringen var fuldendt i år 78. Det er disse kampagner, hvori Wales indgår, som bedst kendes fra den romerske periode, som følge af stammerne Silures og Ordovices' energiske, men forgæves forsøg på at forsvare deres hjemland.
Demetae i den sydvestlige del af Wales synes hurtigt at have sluttet fred med romerne, da der hverken spor af væbnet konflikt med romerriget, befæstede forter eller  romerske veje. Demetae blev den eneste walisiske stammer, der kom ud af det romerske styre med deres hjemstavn og stammenavn intakt.Wales var rig på mineraler, og romerne brugte deres ingeniør-teknologi til at udvinde store mængder guld, kobber og bly samt  andre metaller som zink og sølv. Da minerne ikke længere var profitable, blev de forladt. Den økonomiske udvikling i denne periode koncetrerede sig om den sydøstlige del af Storbritannien, og der lå ingen større industrier i Wales. Det var primært fordi Wales ikke havde de nødvendige materialer i en fornuftig kombination, og det skov- og bjergrige område ikke var nemt at industrialisere.
Året 383 er et vigtigt i walisisk historie: det huskes i litteraturen og bliver betragtet som det tidspunkt, hvor adskillige middelalderlige kongedynastier blev grundlagt. I dette år fjernede den romerske general Magnus Maximus soldater og administration fra den vestlige og nordlige del af Storbritannien, og igangsatte et heldigt forsøg på at etablere en imperialistisk magt, og fortsatte med at regere fra Gallien som kejser. Efter at have fjernet soldater og administratorer og med planer om at fortsætte med at regere Storbritannien i fremtiden, lod han lokale herskere styre. En walisisk legende fortæller en mytisk historie om, hvorfor han gjorde det.
I historien Breuddwyd Macsen Wledig (Kejser Maximus' Drøm) er han kejser af Rom og gifter sig med en vidunderlig britisk kvinde og fortæller hende, at hun i bryllupsgave må få lige hvad hun ønsker. Hun beder om at hendes far får herredømmet over Storbritannien og dermed giver autoriteten fra Rom tilbage til britterne selv. Brylluppet gør det også muligt med britiske arvtagere, hvilket ikke var glemt af de middelalderlige konger. De tidligere walisiske genealogier giver Maximus rollen som stamfader til flere af de kongelige dynasier, heriblandt Powys og Gwent, en rolle han også havde for mange herskere i det middelalderlige Galloway i Skotland, hvor Novantae lå i romertiden, hvis territorier ligeledes blev gjort uafhængige af Maximus. Han bliver opgiver som forfader til en walisisk konge på Pillar of Eliseg, der blev rejst omkring 500 år efter han forlod Storbritannien og han bliver regnet blandt de Fifteen Tribes of Wales.
Ifølge traditionen fortsatte romernes skikke, efter de selv forlod Storbritannien i 400-tallet i det sydlige Wales, og det er delvist sandt. Caerwent var fortsat beboet, mens Carmarthen sandsynligvis blev forladt i slutningen af 300-tallet. Den sydvestlige område der tilhørte stammen Demetae, var aldrig blevet ordentligt "romaniseret". I slutningen af 300-tallet var der foregået en stor mængde bosættelser fra det sydøstlige Irland, både i det nordlige Wales og i hele den sydligste og sydvestlige del af Wales under omstændigheder der stadig ikke er fuldt klarlagte, og det virker derfor ikke plausibelt, at disse områder var en fuldt integreret del af de romerske områder.
Bortset fra de mange romerske genstande, der er fundet langs sydkysten, og den romerske by og området omkring Caerwent, er de arkæologiske levn fra romerne i Wales stort set kun militærets veje og fæstninger.
Da de romerske garnisoner forlod Storbritannien i 410, blev de forskellige britiske stater overladt til at regere sig selv. Der er tegn på romersk indflydelse efter de romerske legioner havde forladt landet, idet der er fundet en sten i Gwynedd, som dateres til mellem 400 og midten af 500-tallet, der mindes en vis Cantiorix, der beskrives som indbygger (cives) i Gwynedd og fætter til magistrateren (magistratus) Maglos . Der var også en del irsk kolonisering i Dyfed i det sydvestlige Wales, hvor der findes mange sten med Ogham-inskriptioner. Wales var blevet kristent og "helgentiden" (omkring 500–700) blev markeret med oprettelsen af klosterbosættelser over hele landet, der blev styret af religiøse ledere som Saint David, Illtud og Teilo.
En af årsagerne til, at romerne forlod Storbritannien, var presset af barbariske stammer fra øst. Disse stammer som Anglere og Saksere, som senere blev englændere, formåede ikke at lave indhug i Wales, bortset fra ved Severn Valley og til Llanidloes. De erobrede dog gradvist det østlige og sydlige Englnad. Ved slaget ved Chester i 616 blev Powys og andre britiske kongedømmers tropper besejret af Northumbria under Æthelfrith, hvor bl.a. kong Selyf ap Cynan var blandt de faldne. Det er blevet foreslået at dette slag endeligt brød forbindelsen mellem Wales og kongedømmerne Hen Ogledd ("Old North"), de britannisk-talende områder af hvad der i dag er Skotland og Nordengland med Rheged, Strathclyde, Elmet og Gododdin, hvor der også blev talt oldwalisisk. Fra 700-tallet var Wales den klart største af de tre tilbageværende britiske områder, hvor de andre var Hen Ogledd og Cornwall.
Wales blev opdelt i flere mindre kongeriger, hvoraf de største var Gwynedd i nordvest og Powys i øst. Gwynedd var det mest magtfulde af disse riger i 500- og 600-tallet under herskere som Maelgwn Gwynedd (død 547) og Cadwallon ap Cadfan (død 634/5), der i en alliance med Penda af Mercia formåede at få sin hær helt til Northumbria i 633, hvor de besejrede den lokale hersker, Edwin og kontrollerede området i omkring et år. Da Cadwallon blev slået ihjel i kamp af Oswald af Northumbria, allierede hans efterfølger Cadafael ap Cynfeddw sig ligeledes med Penda mod Northumbria, men herefter var Gwynedds hovedsageligt engageret i defensiv krigsførsel mod den voksende magt i Mercia, ligesom andre walisiske kongeriger
Som det østligste af de store kongeriger kom Powys under størst pres fra englænderne i Cheshire, Shropshire og Herefordshire. Powys dækkede oprindeligt områder mod øst, som i dag er en del af England, og dets gamle hovedstad, Pengwern, er blevet identificeret som det moderne Shrewsbury eller et område nord for Baschurch. Disse området blev tabt til kongeriget Mercia. Opførslen af et voldanlæg kaldet Offa's Dyke (der normalt bliver tilskrevet Offa, konge af Mercia i 700-tallet) kan have markeret en vedtagen grænse mellem de to kongeriger.Det var sjældent, at kun en enkelt person regerede landet i denne periode. Det bliver bl.a. tilskrevet arveretten i Wales. Alle ægte og uægte sønner modtog samme del af deres faders ejendom. Det resulterede i et opdeling af områderne. Walisiske love foreskriver dette system af opdeling af land generelt, ikke for kongeriger, hvor der er bestemmelser for en edling (eller arvtager) til kongeriget der kan vælges, normalt af kongen. Enhver søn, ægte eller uægte, kunne blive valgt som edling, og der var ofte skuffede kandidater, der var parat til at udfordre den udvalgte arving.
Den første, der herskede over en anseelig del af Wales, var Rhodri Mawr (Rhodri den Store), der oprindeligt var konge af Gwynedd i 800-tallet, som formåede at udvide sit område til Powys og Ceredigion. Ved hans død blev kongerigerne delt mellem hans sønner. Rhodris barnebarn, Hywel Dda (Hywel den Gode), skabte kongeriget Deheubarth ved at samle mindre kongeriger i sydvest og han udvidede sit land til størstedelen af Wales i 942. Han bliver normalt associeret med kodificeringen af walisisk lov på et rådsmødet, som han indkaldte til på Whitland. Lovende bliver normalt kaldt " Hywel Love". Hywel førte en fredelig politik med englænderne. Ved hans død i 949 kunne han sønner holde kontrollen over Deheubarth men mistede Gwynedd til det oprindelige dynasti i dette kongerige.Wales oplevede et stigende antal angreb fra vikingetogter særligt fra Danmark fra 950 til 1000. Ifølge krøniken Brut y Tywysogion tog Godfrey Haroldson 2.000 fanger fra Anglesey i 987, og kongen af Gwynedd, Maredudd ab Owain, fik angiveligt frikøbt mange af sine undersåtter mod en stor løsesum til danerne.Gruffydd ap Llywelyn var den næste hersker, der formåede at samle størstedelen af de walisiske kongeriger. Han var oprindeligt konge over Gwynedd, men i 1055 regerede han over næsten hele Wales og havde annekteret dele af England omkring grænsen til Wales. Han blev besejret af Harold Godwinson i 1063 og dræbt af sine egne mænd. Hans områder blev atter opdelt i de traditionelle kongeriger.
Ved den normanniske erobring af England i 1066 var den dominerende hersker i Wales Bleddyn ap Cynfyn, der var konge over både Gwynedd og Powys. Den første normanniske succes var i syd, hvor William Fitz Osbern overrendte Gwent før 1070. I 1074 plyndrede jarlen af Shrewsburys tropper Deheubarth.Drabet på Bleddyn ap Cynfyn i 1075 ledte til borgerkrig og gav normannerne mulighed for at tage kontorl over landområder i Nordwales. I 1081 blev Gruffudd ap Cynan, der netop havde vundet Gwynedds trone fra Trahaearn ap Caradog under slaget ved Mynydd Carn, lokket til et møde med jarlen af Chester og jarlen af Shwrewsbury og blev straks taget til fange og fængslet: Det førte til, at normannerne erobrede en stor del af Gwynedd. I syd avancerede Vilhelm Erobreren ind i Dyfed, hvor han grundlagde borge og møntslåning i St David's og Cardiff. Rhys ap Tewdwr af Deheubarth blev slået ihjel i 1093 i Brycheiniog, og hans kongerige blev erobret og delt mellem normanniske adelsfolk. Dermed virkede den normanniske erobring af Wales til at være stort set komplet.
I 1094 var der et walisisk oprør mod det normanniske styre, og waliserne formåede gradvist at vinde flere områder tilbage.Gruffudd ap Cynan var til sidst i stand til at opbygge et stærkt kongerige i Gwynedd. Hans søn, Owain Gwynedd, allierede sig med Gruffydd ap Rhys fra Deheubarth og de vandt en knusende sejr over normannerne under slaget ved Crug Mawr i 1136 og annekterede Ceredigion. Owain efterfulgte sin fader på Gwynedds trone året efter, og han regerede frem til sin død i 1170. Han drage fordel af splittelsen i England, hvor Stefan de Blois og Kejserinde Matilda blev forlovet i et forøg på at få tronen, og han formåede at udvide Gwynedds grænser længere øst på end nogensinde før.
Powys havde også en stærk hersker i  Madog ap Maredudd. Da han døde i 1160 blev han hurtigt fulgt Llywelyn ap Madog, der døde, og Powys blev splittet op i to dele, som aldrig siden blev samlet. I syd blev Gruffydd ap Rhys slået ihjel i 1137, men hans fire sønner, der på tur regerede Deheubarth, formåede at vinde det meste af deres bedstefaders kongerige tilbage fra normannerene. Den yngste af de fire, Rhys ap Gruffydd (Herre over Rhys) regerede fra 1155 til 1197. I 1171 mødte Rhys Kong Henrik 2. og de lavede en aftale, hvorefter Rhys betalte Henrik et beløb, mod at alle hans erobringer blev anerkendt, og han blev senere udnævnt til Justiciar af Sydwales. Rhys afholdt en poesi- og sangfestival ved sit hof i Cardigan i julen 1176, som den første gang, man har regisreret afholdelsen af Eisteddfod. Owain Gwynedds død ledte til opsplitning af Gwynedd mellem hans sønner, mens Rhys gjorde Deheubarth til et dominerende rige i Wales for en tid.
Fra magtkampen i Gwynedd rejste Llywelyn ab Iorwerth, også kendt som Llywelyn Fawr (den store), sig som en af de største walisiske ledere, som var enehersker over Gwynedd i 1200 og ved sin død i 1240 var han effektivt hersker over store dele af Wales. Llywelyn havde sin "hovedstad" og hovedkvarter i Abergwyngregyn på nordkysten, med udsigt over Menai Strædet. Hans søn, Dafydd ap Llywelyn, ulgte ham som hersker over Gwynedd, men kong Henrik 3. af England ville ikke lade ham arve sin faders position i andre dele af Wales. Der udbrød krig i 1241 og igen i 1245, og problemet var ikke løst da Dafydd pludseligt døde i Abergwyngregyn i begyndelsen af 1246, uden at efterlade sig en arving. Llywelyn den Stores anden søn, Gruffudd var blevet slået ihjel i et forsøg på at undslippe Tower of London i 1244. Gruffudd havde efterladt sig fire sønner, og en periode med interne konflikter imellem tre af disse endte med at Llywelyn ap Gruffudd (også kendt som Llywelyn Ein Llyw Olaf – Llywelyn, Vores Sidste Leder) tog magten. Montgomerytraktaten i 1267 bekræftede Llywelyns kontrol, direkte eller indirekte, over en stor del af Wales. Llywelyns krav i Wales var dog i strid med Edvard 1. af England, og en krig i 1277 fulgte. Llywelyn blev tvunget til at gå i forlig, og Aberconwytraktaten begrænsede hans autoritet. Der udbrød atter engang krig, da Llywelyns bror Dafydd ap Gruffudd angreb Hawarden Castle på palmesøndag 1282. Den 11. december 1282 blev Llywelyn lokket til at mødes på borgen i Builth Wells med en ukendte Marchers, hvor han blev dræbt, og hans hær blev efterfølgende ødelagt. Hans bror Dafydd ap Gruffudd fortsatte en stadig mindre succesfuld modstand. Han blev taget til fange i juni 1283 og blev hængt, druknet og parteret i Shrewsbury. Wales blev i praksis Englands første koloni indtil det blev formelt annekteret ved Laws in Wales Acts 1535-1542.
Efter at have vedtaget Rhuddlanstatutten (1284), der begrænsede walisiske love, hjalp kong Edvard 1.'s ring af imponerende borge i sten med at fastholde hans magt, og han gav sin søn og arvtager titlen som prins af Wales i 1301. Wales blev derved en del af England, selvom befolkningen talte et andet sprog og havde en anden kultur. Engelske konger udnævnte Rådet i Wales, der nogle gange blev ledet af tronarvingen. Rådet sad normalt i Ludlow, der ligger i af det omdiskuterede grænseland i Welsh Marches. Walisisk litteratur, særligt poesi, fortsatte med at blomstre, men lavadlen overtog rollen som mæcener for poeterne fra prinserne. Mange betragter Dafydd ap Gwilym, som havde sin storhedstid i midten af 1300-tallet, som den største walisiske den største af de walisiske digtere.Der var flere oprør, også nogle styret af Madog ap Llywelyn i 1294–1295 og Llywelyn Bren, Lord of Senghenydd, i 1316–1318. I 1370'erne planlagde den sidste repræsentant for mandslinjen i den herskende familie i Gwynedd, Owain Lawgoch, to gang en invasion af Wales med fransk støtte. Den engelske regering besvarede truslen ved at sende en snigmorder til Owain i Poitou i 1378.I 1400 gjorde den walisiske adelsmand Owain Glyndwr (eller Owen Glendower) oprør mod kong Henrik 4. af England, i det som blev kendt som Glyndwroprøret. Owain påførte engelænderne flere nederlag, og i nogle få år kontrollerede han det meste af Wales. Han formåede bl.a. at afholde det først walisiske parlament nogensinde på Machynlleth, og han havde planer om to walisiske universiteter. Den engelske konges tropper formåede dog at tage kontrol over Wales, og oprøret døde ud, men Owain selv blev aldrig taget til fange. Hans oprør gjorde at den walisiske identitet og nationalisme blussede op, og han havde bred tilslutning og støtte over hele landet.Som svar på Glyndwrs oprør vedtog det engelske parlament Penal Laws against Wales, der gjorde det ulovligt for walisere at bære våben, at blive valgt til officielle poster og at bo i byer byer med bymure. Disse forbud gjaldt også englændere, der giftede sig med walisiske kvinder. Lovene forblev ved magt efter oprøret selvom de i praksis blev nedtonet.
Under rosekrigene, der begyndte i 1455, gjorde begge sider stor brug af walisiske soldater. De to ledende i Wales var: 
Lancastrian Jasper Tudor.I 1485 kom Jaspers nevø, Henry Tudor, til Wales med en lille styrke for at få den engelske trone. Henrik var af walisiske afstamning og havde bl.a. prinser som Rhys ap Gruffydd (Herre over Rhys) blandt sine forfædre, og hans sag fik stor støtte i Wales. Henrik besejrede Richard 3. af England under slaget ved Bosworth med en hær med mange walisiske soldater, og han satte sig på tronen som kong Henrik 7. af England.Under hans søn, Henrik 8. af England, blev Laws in Wales Acts 1535-1542 vedtaget. Det gav samme love som i England, og afskaffede de walisiske love. Derudover blev walisiske sprog forbudt officielt, og beskrev for første gang den engelsk-walisiske grænse og tillod medlemmer af walisiske valgkredse at blive valgt til det engelske parlament. Al forskelsbehandling mellem englændere og walisere blev også afskaffet, hvilket i praksis fik afsluttet Penal Code, selvom den ikke formelt blev ophævet.
Efter Henrik 8.'s brud med Rom og paven fulgte Wales hovedsageligt England i at acceptere anglicanismen, selvom flere katolikker var aktive i forsøget på at modarbejde det, og de trykte nogle af de tidligte bøger på walisisk. I 1588 udgav William Morgan den første fuldstændige oversættelse af den walisiske bibel. Morgans bibel er en af de vigtigste bøger på walisisk, og udgivelsen øgede i høj grad anseelsen og omfanget af det walisiske sprog og litteratur.Wales var hovedsageligt royalister under Krigen i de tre kongeriger i begyndelsen af 1600-tallet, selvom der var undtagelser som bla. John Jones Maesygarnedd og den puritanske forfatter Morgan Llwyd. Wales var en vigtig kilde til mænd i Karl 1.'s hær, selvom der ikke foregik nogle store slag i Wales.  Den anden engelske borgerkrig begyndte da ubetalte parlamentariske tropper i Pembrokeshire skiftede side i begyndelsen af 1648. Oberst Thomas Horton besejrede de royalistiske oprørere under slaget ved St. Fagans i maj, og oprørernes leder overgav sig til Oliver Cromwell den 11. juli efter den to måneder lange belejring af Pembroke.
Uddannelse i Wales var på et meget lavt niveau i denne periode, og al uddannelse var på engelsk, mens størstedelen af befolkningen kun talte walisisk. I 1731 startede Griffith Jones med at rejse rundt og undervise i Carmarthenshire, hvor han blev hvert sted i omkring tre måneder (eller "cirkulerede") til et nyt sted. Han undervist på walisisk i disse skoler. Ved Jones' død i 1761 var, at op mod 250.000 personer havde lært at læse i skoler rundt omkring i Wales.I 1700-tallet voksede den walisiske methodistbevægelse, ledet af Daniel Rowland, Howell Harris og William Williams Pantycelyn. I begyndelsen af 1800-tallet brød de walisisk metodister ud fra den anglikanske kirke, og et etablerede deres egen betegnelse Presbyterian Church of Wales. Dette ledte også til styrkelsen af nonkonformisterne, og i midten af 1800-tallet var Wales hovedsageligt Nonkonformister. Det havde stor indvirkning på det walisiske sprog, da det var hovedsproget i de nonkonformistiske kirker i Wales. Søndagsskoleer blev en vigtig del af mange waliseres liv, og de lærte at læse og skrive på walisisk, hvilket var vigtigt for sprogets overlevelse, da der ikke blev undervist i walisisk i skolerne.
I slutningen af 1800-tallet begyndte den industrielle revolution, og tilstedeværelsen af jernmalm, sandsten og store kuldepoter i det sydøstlige Wales betød, at der i dette område snart blev etableret jernværker og kulminer, hvor især Cyfarthfa Ironworks og Dowlais Ironworks ved Merthyr Tydfil er berømte.
Befolkningen i Wales blev fordoblet fra 587.000 i 1801 til 1.163.000 i 1851 og den nåede 2.421.000 i 1911. Størstedelen af tilvæksten skete i kulmine-områderne, særligt i Glamorganshire, der voksede fra 71.000 indbyggere i 1801 til 232,000 i 1851 og 1.122.000 i 1911. Dele af tilvæksten kan tilskrives demografisk transition, da dødsraten gik ned, mens fødselsraten forblev stabil. Der var dog også en stor del migration af personer ind i Wales under den industrielle revolution. Englænderne var den mest dominante gruppe, men der kom også en betragtelig tilstrømning fra Irland og mindre grupper fra andre lande, bl.a. italienere migrerede til det sydlige Wales. Wales modtog andre immigranter fra forskellige dele af det britiske Commonwealth of Nations i 1900-tallet, og afrikansk-caribiske og asiatiske samfund blev tilføjet til den etnokulturelle blanding, særligt i Wales' byområder. Mange af disse identificerer sig selv som walisere.
Wales' moderne historie begynder i 1800-tallet da Sydwales blev kraftigt industrialiseret af jernværker. Dette ledte, sammen med udbredelsen af kulminer i Cynon og Rhondda Valley fra 1840'erne og fremefter, til en befolkningstilvækst. Den sociale effekt af industrialiseringen resulterede i væbnede oprør mod de hovedsageligt engelske ejere. Socialisme udviklede sig i Sydwales i den sidste halvdel af århundredet, ledsaget af en stigende politisering af religiøs nonkonformisme. Det første MP fra Labour, Keir Hardie, blev valgt ind i de walisiske valgkredse Merthyr Tydfil og Aberdare i 1900.I det første årti i 1900-tallet oplevede Sydwales et stor vækst i kul, hvor befolkningen voksede med 20 %. De demografiske ændringer ændrede sproggrænsen; andelen af personer, der havde walisisk som modersmål i Rhondda valley faldt fra 64 % i 1901 til 55 % ti år senere, og lignende tendenser sås andre steder i Sydwales.Kenneth O. Morgan taler for at æraen fra 1850-1914:
var en historie med voksende politisk demokrati med de liberale i nationale og lokale regeringers overherredømme, om en stadig mere blomstrende økonomi i dalene i Sydwales, verdens dominerende kul-eksportområde med enorme havne i Cardiff og Barry, en blomstrende litteratur go en opblomstring af eisteddfod, og meget vitalitet i nonkonformistiske kirker særligt efter den kortlivede fremdift fra den "store vækkelse", Y Diwygiad Mawr, i 1904–5. Overordnet var der en gennemtrængende følelse af stærkt national identitet, med nationalmuseum, et nationalt bibliotek og et nationalt universitet i front.
De to verdenskrige og mellemkrigstiden var en hård periode for Wales i form af den vaklende økonomi fra tabene i krigen og en dyb følelse af usikkerhed. Mænd meldte sig ivrigt til krigstjeneste. Morgan mener at:
1914–45 var der en brat og ætsende forandring. Første verdenskrig var en prøvelse ikke kun i form af tab af liv, men også for overraskende kollaps af økonomisk liv i Sydwales, og meget af det sociale afsavn. Krige så også Lloyd Georges Liberal Partys undergang og og den samstemmige nationale vækkelse før 1914. Den walisiske-talende del af verden gik på tilbagetog, selvom der var en stærk erstatning i profilerende engelsk-walisisk poesi og prosa fra Dylan Thomas og mange andre. Anden verdenskrig bragte mere omvæltning, selvom genoprettelsen af den sydwalisiske økonomi også blev startet her som følge af Board of Trade.Labour Party erstattede Liberals som det dominerende parti i Wales efter første verdenskrig, særligt i de industrialiserede dale i Sydwales. Plaid Cymru blev dannet i 1925, men udbredelsen gik langsom, og de fik kun nogle få stemmer ved parlamentsvalgende.
en af bred fornyelse, politisk genopblusning under Labour og fagforeningerne, en markant opsving i den økonomiske vækst, med meget stor materiel velstand og social velfærd. Under den sidste periode så man ikke fænomenet før 1939, en stærk bevægelse i retning af politisk nationalisme, en vis succes for Plaid Cymru, og efter Kilbrandon Kommissionen, et stort forsøg på at godkende den walisiske decentralisering.Kulindustrien faldt støt efter 1945. Ved begyndelsen af 1990'erne var der kun én åben mine der stadig var i funktion i Wales. Der var et tilsvarende katastrofalt dyk i stålindustrien (stålkrisen), og den walisiske økonomi blev i større grad baseret på den voksende service, ligesom andre udviklede samfund.
I maj 1997 blev en Labour-regering valgt med et løfte om at skabe ny institutioner i Skotland og Wales. I slutningen af 1997 blev der afholdt en folkeafstemning, der resulterede i et "Ja". Welsh Assembly blev etableret i 1999 (som en konsekvens af Government of Wales Act 1998) og den fik magt til at beslutte, hvordan regeringsbudgettet for Wales blev brugt og administreret.
Resultatet af en folketælling i 2001 viste en forøgelse i antallet af personer der kan tale walisisk til 21 % af personer der var 3 år eller ældre, sammenlignet med 18,7 % i 1991 og 19,0 % i 1981. Dette skal sammenholdes med en støt tilbagegang i folketællingen i 1900-tallet. Folketællingen i 2011 viste at befolkningsnedgangen var fortsat. Selvom tallet stadig er højere end i 1991 er antallet af personer over 3 år, der kan tale walisisk redcueret fra 582.000 (20,8 %) i 2001, til 562.000 (19,0 %) i 2011.Government of Wales Act 2006 (c 32) er en hjemmestyrelov for det britiske parlament der ændrede den Nationalforsamling og tillader at de får tildelt yderlige magtbeføjelser nemmere. Loven skaber en styreform med separat del der er ansvarlig for lovgiverne. Efter en vellykket folkeafstemning i 2011 om at udvide loven kan nationalforsamlingen nu udskrive love, kaldet Acts of Assembly, inden for alle decentrale fagområder uden at få det britiske parlaments godkendelse. I et folkeafstemning skaber en styreform med en separat udøvende trukket fra og ansvarlig over for lovgiver. Efter en vellykket folkeafstemning i 2011 om at udvide loven gør beføjelser nationalforsamlingen er det nu i stand til at lave love, kendt som retsakter i Forsamlingen, om alle spørgsmål i decentrale fagområder, uden at behøve det britiske Parlamentets godkendelse. Ved folkeafstemningen i 2016 sluttede Wales sig til England og stemte ja til Brexit og afviste medlemskabet af EU.
Brut y Tywysogyon or The Chronicle of the Princes. Peniarth Ms. 20 version, ed. and trans. T. Jones [Cardiff, 1952]
Annales Cambriae. A Translation of Harleian 3859; PRO E.164/1; Cottonian Domitian, A 1; Exeter Cathedral Library MS. 3514 and MS Exchequer DB Neath, PRO E (ISBN 1-899376-81-X)

Warwick Castle er et middelalderslot, der er videreudviklet fra en borg, som Wilhelm Erobreren byggede i 1068. Warwick er det administrative centrum for Warwickshire i England, der ligger, hvor floden Avon slår en bugt.
Den oprindelige motte-baileyfæstning blev bygget i sten i 1100-tallet. Under hundredeårskrigen blev forsvarsværkerne modsat byen forstærket. Det resulterede i et af de lettest genkendelige eksempler på 1300-tallets militære arkitektur. Slottet blev brugt som fæstning til begyndelsen af 1600-tallet, hvor Jakob 1. gav det til Sir Fulke Greville. Sir Fulke Greville omdannede det til et landsted country house. Familien Greville, som blev jarler af Warwick i 1759, ejede det til 1978, hvor det blev købt af Tussauds Group. Slottet er en stor turistattraktion og har bl.a. en blide, som er bygget af Middelaldercentret i Danmark, og som har været verdens største blide.
Allerede i 914 blev der bygget en angelsaksisk burh, der er en mindre befæstning, på stedet. Den blev opført af Ethelfleda, der var datter af Alfred den Store. Den var en af de ti fæstninger, der blev bygget for at forsvare Mercia mod de indvaderende danere. Dens position gjorde det muligt at kontrollere Fosse Way og floddalen samt mulighed for at krydse floden Avon. Selv om motten i den sydvestlige del af den nuværende borg bliver kaldt "Ethelfleda's Mound" er det i virkeligheden en del af en senere normannisk befæstning og ikke af angelsaksisk oprindelse.
Efter den Normanniske erobring af England byggede Wilhelm Erobreren en motte-bailey-borg i Warwick i 1068 for at kontrollere English Midlands, mens han ilede nordpå. Fire bygninger blev revet ned for at gøre plads til borgen. En motte-bailey består af en høj oftest af et keep eller et tårn, og en bailey der er en lukket gårdsplads. Wilhelm udnævnte Henry de Beaumont, der var fra en magtfuld normannisk familie, til konstabel over borgen. I 1088 blev han den første jarl af Warwick. Han grundlagde Church of All Saints inden for borgens mure i 1119. Biskoppen af Worcester fjernede kirken i 1127-1128, da han mente, at en borg var et upassende sted for en kirke.I 1153 blev Roger de Beaumont, 2. jarl af Warwicks kone narret til at tro, at hendes mand var død, og hun overgav slottet til en invasionshær ledet af Henrik af Anjou, der senere blev Henrik 2. af England. Ifølge teksten Gesta Stephani fra 1100-tallet, døde Roger de Beaumont, da han hørte, at hans kone havde overgivet slottet. Henrik gav det senere tilbage til jarlen af Warwick, der havde støttet hans mor Matilda af England under anarkiet under kong Stefan fra 1135-1154.
Under Henrik 2.'s regeringstid (1154-1189) blev motte-baileyanlægget erstattet med et slot af sten. Den nye fase af borgen blev opført som en skalkonstruktion med alle de nye bygninger med ryggen mod en ringmur omkring borgen. Under oprøret 1173–74 forblev jarlen af Warwick loyal over for Henrik 2., og slottet blev brugt til forsyninger. Slottet og de landområder, der er forbundet med jarldømmet, gik i arv i Beaumont-familien til 1242. Da Thomas de Beaumont, 6. jarl af Warwick døde, overgik slottet og landet omkring til hans søster, Lady Margery, grevinde af Warwick. Hendes mand døde kort efter, og mens hun ledte efter en passende ægtemand, ejede kong Henrik 3. slottet. Da hun blev gift med John du Plessis i december 1242, gik slottet tilbage til hende. Under den Anden Baronkrig (1264-1267) støttede William Maudit, 8. jarl af Warwick kong Henrik 3. Slottet blev erobret i et overraskelsesangreb af Simon de Montfort, 6. jarl af Leicesters styrker fra Kenilworth Castle i 1264. Slottets nordøstlige mure blev ødelagt, så det ville være ubrugeligt for kongen. Maudit og hans grevinde blev ført til Kenilworth Castle og holdt fanget, til der blev betalt løsepenge. Efter William Mauduits død i 1267 gik hans titel og slottet til hans nevø William de Beauchamp, 9. jarl af Warwick. Efter Williams død gik Warwick Castle i arv gennem syv generationer af Beauchamp-familien, som i løbet af de næste 180 år var ansvarlige for de fleste af de tilføjelser, der blev foretaget på slottet. I 1312 blev Piers Gaveston, 1. jarl af Cornwall, fanget af Guy de Beauchamp, 10. jarl af Warwick, og fængslet på Warwick Castle, til han henrettedes den 9. Juni 1312. En gruppe magnater, ledet af jarlen af Warwick og Thomas, 2. jarl af Lancaster, beskyldte Gaveston for at stjæle fra det kongelige skattekammer.Under Thomas de Beauchamp, 11. jarl blev slottets forsvarsværker væsentligt forbedret i 1330-1360 på nordøstsiden ved opførelsen af en portbygning, en barbikan (en form for befæstet port) og to tårne på siden af den rekonstruerede mur: Caesar's Tower og Guy's Tower. Watergate Tower stammer også fra denne periode. The Watergate Tower also dates from this period.
Caesar's Tower og Guy Tower er bygget til beboelse og kan være inspireret af franske forbilleder (som Bricquebec). De to tårne har hvælvede stenlofter på hver etage. Caesar's Tower har et unikt dobbelt brystværn og havde også en fangekælder. Ifølge lokale legender, der mindst går tilbage til 1644, er det også kendt som Poitier's Tower, enten fordi fanger fra slaget ved Poitiers i 1356 var fængslet her, eller fordi løsepenge tjent ved slaget har betalt for det.Facaden mod floden var udformet som et symbol på magt og rigdom for Beauchamp-jarlerne og har været af mindre forsvarsmæssig værdi. Det følger en tendens i 1300-tallet, om at slotte snarere er en udstilling af magt, end til militært brug.
Linjen af Beauchamp-jarler sluttede i 1449, da Anne de Beauchamp, 15. Countess of Warwick døde. Richard Neville blev næste jarl af Warwick via sin kone, der arvede titlen. I løbet af sommeren 1469 gjorde Neville oprør mod kong Edvard 4. af England og fængslede ham på Warwick Castle. Neville forsøgte at regere landet i kongens navn, men protester fra kongens tilhængere tvang jarlen til at frigive kongen. Neville blev dræbt i Slaget ved Barnet i 1471, hvor han kæmpede mod kong Edvard 4. under Rosekrigene. Warwick Castle gik videre fra Neville til hans svigersøn George Plantagenet. George Plantagenet blev henrettet i 1478, og hans jord blev videregivet til Edward Plantagenet, 17. jarl af Warwick. Men da Edward Plantagenet kun var to år gammel, da hans far døde, blev hans jordbesiddelser taget i varetægt af Kronen. Plantagenet havde et krav på tronen og blev først fængslet af Edvard 4., så af Richard 3. og til sidst af Henrik 7.. Han blev holdt fanget i Tower of London til han blev henrettet for højforræderi af Henrik 7. i 1499. Han var den sidste af den første rækker af jarler af Warwick.I begyndelsen af 1480'erne påbegyndte kong Richard 3. opførelsen af to kanontårne: Bear Tower og Clarence Tower, som ikke var færdige ved hans død i 1485. Tårnene havde egen brønd og ovne og var befæstninger uafhængige af resten af slottet, muligvis i tilfælde af mytteri i garnisonen. Med brugen af krudt blev posten som Keeper of the Artillery oprettet i 1486.
Mens Warwick Castle var i Kronens varetægt, gennemgik slottet flere reparationer og renoveringer, hvortil der blev brugt omkring 500 læs sten. Slottet og de tilhørende jorder var underlagt kronen fra 1478 til 1547, hvorefter det blev overdraget til John Dudley, hvormed titlen som jarl af Warwick blev genoprettet. Ved overdragelsen bemærkede Dudley, at slottet var forfaldent og ikke en hertug værdig.Warwick Castle var forfaldent både som følge af alder og manglende vedligeholdelse. På trods af Dudleys bemærkning påbegyndte han ingen reparationer af slottet. I 1566 besøgte Elizabeth 1. slottet på en adventus regis og igen i 1572 i fire nætter. En træbygning blev opført, som hun kunne bo i under sit besøg, og Ambrose Dudley, 3. jarl af Warwick lod hende bruge slottet under sine besøg. Da Ambrose Dudley døde i 1590, uddøde titlen som jarl af Warwick for anden gang. En undersøgelse fra 1590 noterede, at slottet stadig var i forfald, og at blytagene fra flere af slottets bygninger og kapellet var stjålet. I 1601 bemærkede sir Fulke Greville at "den lille stenbygning er i kraftigt forfald... så snart vil der ikke være andet tilbage end navnet Warwick".
Sir Fulke Greville modtog slottet af Jakob 1. i 1604.I 1600-tallet blev jorden omkring slottet omdannet til have. Slottets forsvar blev forbedret i 1640'erne for at forberede det til den Engelske borgerkrig. Robert Greville, 2. Baron Brooke var rundhovede, og royalisterne belejrede slottet. Warwick Castle modstod belejringen og blev senere brugt til fanger, taget af rundhovederne.
Ombygningen af slottet foregik i 1400- og 1500-tallet, da slotte og borge gik af brug. Mange blev enten forladt eller ombygget til komfortable boliger i 1600-tallet.
I begyndelsen af 1600-tallet blev Robert Smythson bestilt til at tegne en oversigt over slottet, inden der blev foretaget ændringer. Slottet blev ombygget til en mere komfortabel bolig af sir Fulke Greville, efter han havde fået det overdraget. Under reparationerne af slottet var det perifert involveret i Krudtsammensværgelsen i 1605. De involverede ventede på nyheden om deres komplot i Dunchurch i Warwickshire. Da de hørte, at sammmensværgelsen var mislykket, stjal de heste fra Warwick Castle til flugten. Da titlen jarl af Warwick blev oprettet for tredje gang i 1618 var Greville-familien stadig i besiddelse af Warwick Castle. Fulke Greville brugte mere end £20.000 (svarende til £3 millioner i 2013) på at renovere slottet. Den 1. september 1628 blev Fulke Greville myrdet i Holborn af sin hushovmester, Ralph Haywood, der dolkede ham i ryggen, da han fandt ud af, at han var udeladt i Grevilles testamente. Greville døde af sine sår få dage efter.Under Robert Greville, 2. Baron Brooke blev Warwick Castles forsvarsværker forbedret fra januar til maj 1642 for at forberede sig mod angreb under første engelske borgerkrig. Murene omkring haven blev rejst, barrikader af bjælker og jord blev opført til artilleriet og der blev anskaffet krudt og hjul til to kanoner. Robert Greville var en del af rundhovederne og 7. august 1642 belejrede kavalererne slottet. Greville var ikke på slottet, og garnisonen var under kommando af sir Edward Peyto. Spencer Compton, 2. jarl af Northampton, Lord Lieutenant af Warwickshire, var befalingsmand for kavalererne.
Herolden William Dugdale opfordrede garnisonens kommandant til at overgive slottet, men han blev afvist. Herefter åbnede kavalererne ild mod slottet, dog med ringe effekt.Belejringen ophørte d. 23. august 1642, da garnisonen blev undsat af en styrke fra Robert Devereux, 3. jarl af Essex, og kavalererne blev tvunget til at trække sig tilbage til Worcester. Efter slaget ved Edgehill, der var det første slag i den engelske borgerkrig, blev fangerne opbevaret i Caesar's Tower og Guy's Tower. Under den anden engelske borgerkrig var der igen fanger på slottet, heriblandt dem fra slaget ved Worcester i 1651. En garnison blev opretholdt på slottet, komplet med artilleri og forsyninger fra 1643 til 1660. På sit højeste indbefattede garnisonen 302 soldater.
I 1660 beordrede statsrådet slottet til at opløse garnisonen og overdrage slottet til Francis Greville, 4. Baron Brooke. Boligforholdene på slottet blev anset som forældede og i dårlig stand. Under Roger og William Hurlbutt, der var tømrermestre på Warwick, blev en omfattende modernisering af interiører gennemført fra 1669 til 1678. For at sikre, at projektet levede op til moderne standarder og den nyeste mode, blev William sendt til Dorset for at tage omhyggelige notater af det nyligt færdiggjorte interiør på Kingston Lacy, der var tegnet af Sir Roger Pratt. Den 4. november 1695 var slottet klar til at modtage kong Vilhelm 3..
Francis Greville, 8. Baron Brooke foretog igen forbedringer og fornyelser af slottet og grunden omkring det. Den 7. Baron Brooke blev jarl af Warwick i 1759. Det var fjerde gang, titlen blev oprettet. Med genoprettelsen af titlen var slottet atter tilbage på jarlen af Warwicks hænder. Daniel Garretts arbejde på Warwick er dokumenteret i 1748, og Howard Colvin tilskriver Garrett det gotiske interiør i kapellet. Lancelot "Capability" Brown, der stadig var gartner i Stowe og endnu ikke havde fået ry som den vigtigste arkitekt af engelske landskabshaver, blev indkaldt af lord Brooke for at give Warwick Castle en mere "naturlig" sammenhæng med floden. Brown forenklede den lange smalle strækning ved at lade den indgå i en plæne, der gik helt ned til flodbredden, og ved at plante naturligt hjemmehørende træer for hver ende af plænen.Greville bestilte den italienske maler Antonio Canaletto til at male Warwick Castle i 1747, mens slottets grund og haver blev renoveret af Brown. Der kendes fem malerier og tre tegninger af slottet udført Canaletto. Det gør det til kunstnerens oftest fremstillede bygning i Storbritannien. Ud over at renovere haven, blev Brown bestilt til at genopbygge den udvendige indgang og trappen til storsalen. Brown bidrog også med gotisk design til en træbro over Avon fra 1758. Han arbejdede stadig på Warwick Castle i 1760. Timothy Lightoler var ansvarlig for våbenhusets udvidelse, og de ekstra værelser, der støder op til det, blev tilføjet i 1763-1769. Samtidigt udstyrede William Lindley slottet med en ny spisestue og andre indvendige ændringer. I 1786-1788 blev en lokal håndværker William Eboral bestilt til at bygge det nye væksthus, hvis primære udsmykning var Warwick Vasen, der var indkøbt i Rom kort tid inden.I 1802 havde George Greville, 2. jarl af Warwick efter genoprettelsen af titlen, en gæld på £ 115.000 (svarende til £ 9.000.000 i 2013). Jarlens besiddelser, herunder Warwick Castle, blev givet til Jarlen af Galloway og John Fitzpatrick, 2. jarl af Upper Ossory i 1806, men slottet kom tilbage til jarlen af Warwick i 1813. Storsalen fik nyt tag i gotisk stil i 1830-1831 af Ambrose Poynter. Anthony Salvin var ansvarlig for at restaurere Watergate Tower i 1861-1863. Slottet blev raseret af en brand i 1871, der startede øst for storsalen, og ødelagde store dele af slottet. Selv om paradesalen blev totalt ødelagt, forblev den overordnede struktur uskadt. Restaurering og reparation blev udført af Salvin fra 1872 til 1875 og blev støttet af donationer fra offentligheden, der rejste i alt £ 9651 (svarende til omkring £ 770.000 i 2013).
Enkeltpersoner har besøgt slottet siden slutningen af 1600-tallet, og antallet voksede betydeligt i løbet af 1800-tallet. I 1858 besøgte dronning Victoria den 4. jarl af Warwick hvilket affødte en del festlige begivenheder i lokalområdet. I 1885 var antallet af besøgende tilsyneladende så stort, at jarlen lukkede slottet for besøgende, hvilket forårsagede en del bestyrtelse i byen. Af en lokal rapport fremgår det, at "Otte amerikanske besøgende, der opholdt sig på et af de vigtigste hoteller, forlod stedet noget skyndsomt en dag i sidste uge som følge af, at de var ude af stand til at få adgang til slottet". Det genåbnede snart efter og i år 1900 var der både et billetkontor og en permanent ansat guide. I 1936 var Arthur Mee ikke bare begejstret over at "disse mure har set noget af pragten ved hver eneste generation af vores historie" men også over at "deres værelser er åbne for alle, der vil". The collection of armoury on display at Warwick Castle is regarded as second only to that of the Tower of London. Samlingen af rustninger og våben, som er udstillet på Warwick Castle, betragtes som en af de fineste i landet og kun overgået af den i Tower of London.Gennem 1900-tallet udvidede de skiftende jarler potentialet for turisme indtil i 1978, hvor slottet, efter at have været i Greville-familiens eje i 374 år, blev solgt til medie- og underholdningsvirksomheden Tussauds Group, der åbnede stedet som en turistattraktion. Tussauds udførte omfattende restaureringer af slottet og de omkringliggende parker og grønne arealer. I 2001 blev Warwick Castle kåret som en af Storbritanniens "Top 10 historiske huse og monumenter" af British Tourist Authority; Listen omfattede Tower of London, Stonehenge, og Edinburgh Castle. Warwick Castle blev udvalgt som Storbritanniens bedste borg i Good Britain Guide 2003. Omkring dette tidspunkt havde slottet over en halv million besøgende om året.
Slottet er et fredet fortidsminde og er derved beskyttet imod uautoriserede ændringer i anerkendelse af slottets status som et "nationalt vigtigt" arkæologisk område. Det er ligeledes en listed building af 1. grad sammen med de omkringliggende mure, stalde, mølle og hytte.I maj 2007 blev Tussauds købt af Merlin Entertainments, der fortsat driver slottet på lejekontrakt efter at have solgt ejendomsretten til Nick Leslaus Prestbury Group den 17. juli 2007.Den 23. juni 2006 blev en glasmosaik til £ 20.000 ødelagt af nogle teenagere, og et ceremonielt sværd blev stjålet. Sværdet blev fundet kort efter.
I juli 2005 blev Warwick Castle hjemsted for verdens største fungerende belejringsmaskine. Bliden på Warwick Castle er 18 meter høj og er fremstillet af mere end 300 stykker egetræ og vejer 22 tons. Den blev bygget efter tegninger af og med ekspertise fra Middelaldercentret ved Nykøbing Falster og blev fremstillet i Wiltshire. Frem til 2011 var dette verdens største blide, indtil Middelaldercentret ved en reperation af deres lignende våben gav den en længere kastearm.Maskinen står på flodbredden neden for slottet. Det tager otte mand en halv time at lade og afskyde bliden. Processen kræver fire mænd, der går i 4 meter høje hjul til at løfte kontravægten, der vejer 6 ton. Den er beregnet til at slynge projektiler helt op til 300 meter og så højt som 25 meter, og kan kaste projektiler, som vejer op til 150 kg.
Den 21. august 2006 vandt bliden titlen som den kraftigste blide i verden ved at kaste en sten på lidt over 13 kg 249 meter og slog derved den tidligere rekord på 228 meter som en blide i Holland var indehaver af.Den 10. april 2015 begyndte et stråtækt bådeskur at brænde, kort efter at en brændende kugle blev affyret. Det blev hurtigt rapporteret, at en gnist fra kuglen havde startet branden, selv om slottets talskvinde udtalte, at årsagen til branden stadig var under efterforskning. Hundredvis af turister blev evakureet fra slottet, men talskvinden sagde, at de ikke var i fare. The Daily Telegraph beskrev bådhuset som "historisk", "middelalderligt" og at det stammede fra 1896, da Francis Greville, 5. Jarl havde opført det til en elektrisk båd.
Andre turistattraktioner er "Flight of the Eagles" (et rovfugleshow med hvidhovedet havørne, gribbe og havørne), demonstration af bueskydning, ridderturnering, "The Trebuchet Show" og "The Sword In The Stone Show". Slottet er også hjemsted for "The Castle Dungeon", en live-skuespilsoplevelse i stil med den, man finder i London Dungeon. Warwick Castle er hjemsted for mange spøgelseshistorier. Eksempelvis siges det, at Fulke Greville hjemsøger Watergate Tower på trods af, at han blev myrdet i Holborn. Slottets ry for at være hjemsøgt bruges som en turistattraktion med arrangementer såsom "Warwick Ghosts Alive", et live-action show, hvor historien om mordet på Fulke Greville fortælles. Der afholdes også musikarrangementer på slottet, hvilket har inkluderet carol og messingblæsererorkestret Royal Spa Brass.
Det nuværende slot, bygget i sten under Henrik 2.', ligger på samme sted som en tidligere normannisk motte-baileyfæstning. Et keep stod tidligere på motten, som ligger i den sydvestlige ende af området, selv om det meste nu dateres til efter middelalderen. I 1600-tallet blev motten anlagt med en yderligere sti. Baileyen blev inkorporeret i den nye fæstning og omgivet af en ringmur i sten.Da Warwick Castle blev genopbygget under Henrik 2. fik den et nyt placering med bygninger op langs ringmurene. Borgen er omgivet af en tør voldgrav på norsiden, hvor der ikke er beskyttelse fra floden eller den gamle motte; omkredsen af murene er 130 m lang og 82 m bred. Det to indgange til slottet er i nord- og vestmuren. Der var oprindeligt en vindebro over voldgraven mod nordøst. I midten af nordvestmuren findes en port med Clarence og Bear Tower på hver sin side; de er en tilføjelse fra 1400-tallet. Beboelsesejendommene ligger i en linje langs den østlige side af slottet, og floden Avon ligger overfor. Blandt disse bygninger kan nævnes den store sal, biblioteket, soveværelser, og kapellet.
Allison, K. J.; Dunning, R. W.; Jones, S. R. (1969). "The Borough of Warwick: Introduction". I: Stephens, W. B.. A History of the County of Warwick: Volume 8: The City of Coventry and Borough of Warwick. Victoria County History. s. 417–451. ISBN 0-19-722734-1 
Brown, R. Allen (2004) [1954]. "Allen Brown's English Castles" (New udgave). Woodbridge: The Boydell Press. 
Buttery, David (July 1987). "Canaletto at Warwick". The Burlington Magazine. 129 (1012): 437–445. JSTOR 882921. 
Crouch, David (1982). "Geoffrey de Clinton and Roger, earl of Warwick: new men and magnates in the reign of Henry I". Historical Research. 60: 113–24. 
Davis, H. W. C. (October 1903). "The Anarchy of Stephen's Reign". The English Historical Review. 18 (72): 630–641. doi:10.1093/ehr/XVIII.LXXII.630. 
Friar, Stephen (2007) [2003]. The Sutton Companion to Castles (Revised udg.). Sutton Publishing. ISBN 978-0-7509-3994-2 
Fuller, Thomas; Nuttall, P. Austin (1840). "The History of the Worthies of England". Thomas Tegg. 
Greville, Frances Evelyn Maynard (1903). "Warwick Castle and its earls from Saxon times to the present day". Hutchinson. 
Hamilton, J. S. (Summer 1991). "Piers Gaveston and the Royal Treasure". Albion: A Quarterly Journal Concerned with British Studies. The North American Conference on British Studies. 23 (2): 201–07. JSTOR 4050602. doi:10.2307/4050602. 
Harfield, C. G. (1991). "A Hand-list of Castles Recorded in the Domesday Book". English Historical Review. 106: 371–392. JSTOR 573107. doi:10.1093/ehr/CVI.CCCCXIX.371. 
Hyams, Edward (1971). Capability Brown and Humphry Repton. J M Dent & Sons. ISBN 978-0-460-03809-6 
Jacques, David (Summer 2001). "Warwick Castle Grounds and Park, 1743–60". Garden History. The Garden History Society. 29 (1): 48–63. JSTOR 1587354. doi:10.2307/1587354. 
Keightley, Thomas (1839). The History of England. Whittaker and co. ISBN 978-0-559-37870-6 
Liddiard, Robert (2005). Castles in Context: Power, Symbolism and Landscape, 1066 to 1500. Carnegie Publishing Ltd. ISBN 0-9545575-2-2 
Mee, Arthur (1936). Warwickshire. The King's England. Hodder & Stoughton. ISBN 978-1-872438-06-1 
Pettifer, Adrian (1995). English Castles: a Guide by Counties. The Boydell Press. ISBN 0-85115-782-3 
Potter, K.R. (ed) (1955). "Gesta Stephani – The Deeds of Stephen". Thomas Nelson. 
Stephens, W.B. (Editor) (1969). "Victoria County History for Warwickshire". A History of the County of Warwick: Volume 8: The City of Coventry and Borough of Warwick. Institute of Historical Research. Hentet 18. maj 2011. 

Westland Lynx eller Westland SuperLynx (oprindeligt Westland WG-13 Lynx) er en mindre, men alsidig helikopter udviklet af Westland i Storbritannien.
Helikopteren, der har været i operativ tjeneste siden 1977, findes i dag i over 30 forskellige udgaver og anvendes af 14 lande fra den arktiske kulde til den Persiske Golfs varme og har desuden – siden 1986 – holdt verdensrekorden som den hurtigste helikopter med 400,9 km/t.
Brugerne blandt andre den britiske flåde og hær, den tyske marine og Qatars politi. Anvendelsesområdet er meget bredt fra redningshelikopter og observationshelikopter til taktisk troppetransport, bevæbnet eskorte, kampvognsbekæmpelse og ubådsbekæmpelse.
Helikopteren er udviklet af Westland Aircraft med deltagelse af franske Aérospatiale i 1967. Der blev oprindeligt bestilt 100 af den britiske hær (versionen AH.1) til taktisk troppetransport, bevæbnet eskorte, kampvognsbekæmpelse, rekognoscering og evakuering samt 75 til den britiske flåde (version HAS.2) primært til ubådsbekæmpelse, rekognoscering, transport og redningsopgaver – primært fra krigsskibe.
Prototypen fløj første gang i 1971, og i 1972 lykkedes det den britiske pilot Roy Moxam at slå fartrekorden for helikoptere ved over distancer på 15 og 25 km at flyve 321,7 km/t. I 1977 fløj Lynx'en for første gang i operativ tjeneste (i det britiske forsvar). I 1986 lykkedes det i en særligt modificeret udgave piloten John Egginton at sætte en ny verdensrekord for helikoptere ved at opnå en fart på 400,9 km/t over 15 og 25 km. En rekord, der i 2007 stadig ikke er slået. Lynx'en blev i de oprindelige udgaver udstyret med to gasturbiner fra Rolls-Royce, der hver ydede 670 kW (898 hk), men er i næsten alle opdaterede udgaver udstyret med 2 turbiner à 835 kW (1.120 hk). Desuden er rotorbladene i mange opgraderede og nyere udgaver, de såkaldte BERP-blade, der giver en bedre løfteevne, forbedret brændstoføkonomi (aktionsradius) og bedre manøvreevner, hvilket gør den i stand til at udføre både loop (360° omdrejning om helikopterens tværakse) og rulninger (360° omdrejning om helikopterens længdeakse).
I Storbritannien – der er største bruger af Lynx – anvendes den af hærens flyvetjeneste (Army Air Corps (AAC)) og af flådens flyvetjeneste (Fleet Air Arm (FAA)). AAC anvender i dag versionerne AH.7 og AH.9 til forskellige opgaver, mens FAA overvejende anvender AH.7 til marineinfanteriet (Royal Marines) og HMA.8 til egentlige flådeopgaver.
Lynx'en kom første gang i kamp i 1982 under Falklandskrigen, hvor den blev brugt til flådeangreb og opklaring. Briterne mistede ingen Lynx-helikoptere til direkte kamphandlinger, men mistede tre om bord på skibe, der blev ramt af argentinske flybomber eller Exocet-missiler. Andre af Lynx'ens mest prominente roller var leveringen af de såkaldte Sea Skua missiler under Golfkrigen. Missilerne blev brugt mod den irakiske flåde med stor succes. I samme krig blev den anvendt til mange forskellige formål af den britiske hær. I 2000 blev helikopteren brugt til at redde 11 britiske soldater i Sierra Leone, og i 2003 var den tilbage i Irak, hvor en Lynx fra 847 Naval Air Squadron blev skudt ned over Basra. Helikopteren antages at være skudt ned med enten et missil eller en såkaldt RPG. Lynx'en styrtede ind i et hus og brød i flammer, hvilket dræbte alle fem om bord. Efterfølgende opstod optøjer omkring den nedskudte helikopter, da de lokale fejrede nedskydningen.
Selv om helikopteren er populær blandt brugerne, har den ikke en specielt god sikkerhedshistorik[kilde mangler]. Helikopteren har været grounded (fået flyveforbud) et antal gange: I 2000 ledte styrkesvagheder ved hovedrotoren til et styrt af en nederlandsk helikopter, og i 2004 styrtede tre helikoptere ned inden for en kort periode.
Ud over Storbritannien og Danmark anvender Marine Nationale (Frankrig), Deutsche Marine (Tyskland), Sjøforsvaret (Norge), Koninklijke Marine (Nederlandene) og 8 andre mariner Lynx i forskellige udgaver. Desuden findes en civil udgave, WG 30.
I Danmark afløste Lynx Alouette III hos Søværnets Helikoptertjeneste (daværende Søværnets Flyvetjeneste).
Lynx'en var primært udstationeret på de danske inspektionsskibe, som patruljerer i Nordatlanten, hvor den blev brugt til isrekognoscering, farvandsovervågning, fiskeriinspektion og søredning.
Ud over to helikoptere, som permanent var udstationeret i Nordatlanten, (en ved Grønland og en ved Færøerne), var der en helikopter på vagt på Flyvestation Karup døgnet rundt, ligesom Lynx'erne deltog i observationsrollen under maritime øvelser.
Lynx'en i Danmark anvendtes til person- og godstransport, miljø- og farvandsovervågning samt støtte for de danske specialstyrker (primært søværnets frømandskorps og politiets aktionsstyrke). Eksempelvis kan nævnes transporten af et EOD-hold ved bombetruslen på Bornholm d. 25. juli 2007 og støtte til politiets aktionsstyrke ved rydningen af ungdomshuset på Jagtvej 69 d. 1. marts 2007.
I observationsrollen bidrog den med øget radar- og radiodækning, til visuelle situationsdannelser m.m.I Søværnet betragtedes Lynx for en "force multiplier" at have såkaldte "organiske" helikoptere i styrken. Force multiplier betyder, at styrkens slagkraft/effektivitet stiger dramatisk. Organiske helikoptere er baserede på skibe i styrken og er dermed langt mere anvendelige og fleksible end fly, der skal rekvireres fra land (f.eks. på grund af flyvetid til/fra styrken).
Flådehelikoptere finder mange anvendelsesmuligheder, både som våbenbærende enheder og som billedopbygningsenheder. Billedopbygningsenheder giver flådestyrken kapacitet til "over the horizon targeting" (OTHT). OTHT betyder, at flådestyrken beskyder mål, som ikke kan ses af styrken selv, men som er erkendt ved at anvende en fremskudt sensor (her helikopteren). Evnen til at udføre OTHT er afgørende i konventionel søkrig, da man på denne måde kan beskyde en fjende, der ikke kan skyde igen (fordi fjendens sensorer ikke kan nå egne styrker, medmindre fjenden også har OTHT-kapacitet).
Ud over at være en stor ressource i selve kamphandlingen er flådehelikopteren også uvurderlig i billedopbygningen, hvor den har både stor mobilitet til at dække et kæmpe søgeområde, samt evne til at flyve lavt og langsomt for identificering af overflademål. Effektiv billedopbygning er grundstenen i søkrig.
Flere danske Lynx helikoptere er havareret igennem tiderne, det sidste haveri skete under en landing på Inspektionsskibet Hvidbjørnen. Det formodes at være en mekanisk fejl på halerotoren, der forårsagede styrtet. Alle ombordværende fik reddet sig ud. 
Efter at S-196 totalhavarerede i 1985 i Østersøen, og S-187 gik tabt med to døde i Sørvågsfjorden i 1987, indkøbte Søværnet 2½ Lynx Mk.87 fra henholdsvis den argentinske flåde (S-035) og Westland Limited-fabrikken (S-249 & S-256) i 1987. Det drejede sig om en afbrudt levering, grundet falklandskrigen. Det fabriksnye og det halvfærdige flystel blev i Danmark modificeret til Mk.90 standard. Den argentinske helikopter havde ikke fløjet siden 1984 og blev skåret over på en måde, så cockpittet kunne bruges af Søværnets Taktikskole til at træne taktiske observatører, mens kabinen blev brugt af specialstyrker til at træne helicopter egress. Søværnet fik argentinernes specialværktøj og reservedelslager med i handelen.
Under et flyshow i Polen d. 14. juni 1997 lavede S-170 et uplanlagt ground-loop og fik store skader. S-170 var hangardronning i mange år.
Flystellet er certificeret til 7.000 flyvetimer, hvilket blev nået sidst i 1900-tallet for de ældste. Nye flystel blev fremstillet i Yeovil i England med samme serienummer som de gamle. Motorer og hovedgearkasse blev overflyttet til det nye flystel. En fejlkonstruktion i halegearkassen blev rettet op ved helt nykonstruerede halegearkasser. Da der er bedre plads på Thetis-klassen, skal de nye flystel ikke kunne folde halen. De renoverede helikoptere hedder Super Lynx Mk.90B og har ydre kendetegn som BERP-blade og et cylindrisk radarhus.
Grundbemandingen i Lynx'en er to mand: En pilot og en flytekniker. Som oftest flyves der dog med to teknikere. Er opgaven af taktisk karakter, erstattes den ene tekniker med en taktisk observatør. Derudover kan medbringes en læge, en sanitetsgast, en svømmeredder eller en fiskeriofficer – alt efter opgaven.
Under rydningen af ungdomshuset på Jagtvej 69 blev der brugt en Lynx. Helikopterens præcise bemanding kendes ved den slags øvelser ikke, men helikopteren transporterede 6 personer fra politiets aktionsstyrke.
De danske bevæbnede Lynx-helikoptere har et dørmonteret 12,7 mm tungt maskingevær M3M. Bevæbnet LYNX har været indsat med succes fra L16 Absalon til undsætning af civile skibe under piratangreb.
De danske Lynx har følgende serienumre: S-134, S-142, S-170, S-175, S-181, S-191, S-249 og S-256.
En opdateret version af helikopteren er udviklet af producenten AgustaWestland og er benævnt AgustaWestland AW159 Lynx Wildcat (tidligere benævnt Future Lynx). Den 22. juni 2006 skrev det britiske forsvarsministerium kontrakt med Westland (nu AugustaWestland) på 70 Future Lynx helikoptere. Kontrakten – der har en værdi på 1 mia. britiske pund (ca. 10 mia. danske kroner) – giver den britiske hær og flåde med henholdsvis 40 og 30 nye helikoptere og har option på yderligere 10, ligeligt fordelt mellem hær og flåde.
Lynx Wildcat fløj for første gang i 2009 og de første leveringer fandt sted i 2012 og operativ indsættelse fandt sted i hhv. 2014 og 2015 (hæren og Royal Navy respektivt).
Dette afsnit består primært af lister og kunne trænge til mere løbende tekst. Eventuelt kan afsnittet omdannes til en kategori.
Westland WG.13Prototype, første flyvning 21. marts 1971AH.1Den oprindelige version til den britiske hær, med mere end 100 enheder produceret. Brugt til mange forskellige opgaver bl.a. Taktisk Troppetransport, eskorte, anti-kampvognsmissioner, opklaring og evakurering af tilskadekomne personer.AH.1GTMidlertidig konvertering af AH.1 til delvis AH.7 for den britiske hær.AH.5Opgraderet udgave til hæren. Kun 5 enheder blev bygget; fire blev senere opdateret til AH.7 og en blev bibehold til testformål som AH.5X.AH.6Ikke-bygget model til den britiske flådes Royal Marines.AH.7Opdateret udgave for den britiske hær. Et fåtal bliver også brugt af den britiske flåde som støtteenhed for Royal Marines.AH.9 ("Battlefield Lynx")Den britiske hærs udgave af Super Lynx'en (AH.7 med hjul i stedet for meder).
Lynx HAS.2 / HAS.2(FN)De oprindelige udgaver til de britiske og franske flåder. I anti-ubåds-rollen er den udstyrret med to torpedoer eller dybdebomber og en dyppe-sonar. Til overflåde-rollen er den enten udstyrret med fire Sea Skua eller AS.12 missiler. Udgaven til den franske flåde hedder HAS.2(FN).Lynx HAS.3Forbedret udgave af HAS.2HAS.3(S)Forbedret udgave af HAS.3 til den britiske flåde med sikre kommunikationssystemer.HAS.3(GM(S))19 helikoptere blev modificeret til at operarere i den Persiske Golf (GM = Gulf Modification).HAS.3(ICE(S))To af den britiske flådes helikoptere, ombygget til at operere i Antarktis.HAS.4(FN)Opgraderet udgave af HAS.2(FN) til den franske flåde.HMA.8 ("Super Lynx")Opdateret maritim angrebs udgave.HMA.8(DSP)Opdateret udgave af HMA.8 (DSP = Digital Signal Processor).HMA.8(DAS)Opdateret udgave af HMA.8(DSP) (DAS =Defensive Aids Subsystem.HMA.8(SATURN)Opdateret udgave af HMA.8 (SATURN = Second-generation Anti-jam Tactical UHF Radio for NATO).HMA.8(SIFF)Opdateret udgave af HMA.8(DSP) (SIFF = Successor to IFF).
Lynx Mk.21Eksportudgave af HAS.2 til Brasiliens flåde. National betegnelse: "SAH-11".Super Lynx Mk.21AEksportudgave af Super Lynx'en til Brasiliens flåde.Lynx Mk.22Ikke-produceret eksportudgave til Egyptens flåde.Lynx Mk.23Eksportudgave af HAS.2 til Argentinas flåde. Senere solgt til Brasilien og Danmark.Lynx Mk.24Ikke-produceret eksportudgave til Iraks hær.Lynx Mk.25Eksportudgave af HAS.2 til Nederlandenes flåde. National betegnelse: "UH-14A"Lynx Mk.26Ikke-produceret eksportudgave til Iraks hær.Lynx Mk.27Eksportudgave af HAS.2 til Nederlandenes flåde. National betegnelse: "SH-14B"Lynx Mk.28Eksportudgave af AH.1 til Qatars politi.Lynx Mk.64Eksportudgave af Super Lynx'en til Syd Afrikas luftvåben.Lynx Mk.80Eksportudgave af HAS.2 til det danske søværn.Lynx Mk.81Eksportudgave af HAS.2 til Nederlandenes flåde. National betegnelse: "SH-14C"Lynx SH-14DOpgraderede udgave af Mk.81/SH-14C til Nederlandenes flåde.Lynx Mk.82Ikke-produceret eksportudgave til Egyptens hær.Lynx Mk.83Ikke-produceret eksportudgave til Saudi Arabiens hær.Lynx Mk 84Ikke-produceret eksportudgave til Qatars hær.Lynx Mk 85Ikke-produceret eksportudgave til de Forende Emiraters hær.Lynx Mk.86Eksportudgave af HAS.2 til Norges kystvagt.Lynx Mk.87Embargo-ramt eksportudgave til Argentinas flåde.Lynx Mk.88
Eksportudgave til Tysklands flåde.Super Lynx Mk.88AOpgraderet udgave af Mk.88 til Tysklands flåde.Lynx Mk.89Eksportudgave til Nigerias flåde.Lynx Mk.90Eksportudgave til det danske søværn.Lynx Mk.90AOpgraderet udgave af Mk.80 til det danske søværnSuper Lynx Mk.90BOpgraderet udgave af Mk.90 og Mk.90A til det danske søværn.Lynx Mk.95Eksportudgave af HAS.8 til Portugals flåde.Lynx Mk.99Eksportudgave af HAS.8 til Sydkoreas flåde.Super Lynx 300Grundlæggende eksportudgave af Super Lynx.
Jørgensen, J.:Luft- og Rumfartsårbogen 1987-88 pp 17-25 , 1987, Luft- og Rumfartsforlaget, ISBN 87-88396-09-6

For alternative betydninger, se Wien (flertydig). (Se også artikler, som begynder med Wien)Wien er hovedstaden i Østrig og samtidig én af landets 9 delstater. Den ligger i den nordøstlige del af landet ved floden Donau og har 1.840.573 indbyggere (2016) inden for bystyregrænsen 1.983.836 indbyggere (2013) inden for byområdet, hvilket gør det til den 7. største by i den Europæiske Union.
Området, hvor Wien ligger, har ifølge arkæologiske fund været beboet allerede fra den yngre stenalder. Romerne kaldte den Vindobona, men skriftlige kilder, der bekræfter byens eksistens, findes kun fra omkring det 13. århundrede. I 1278 begyndte den habsburgske æra med sejren over Ottokar 2. af Bøhmen. Nu begyndte en fremgangstid for Wien, der fik en speciel status. I 1529 var opgangsperioden imidlertid slut, idet osmannerne invaderede området. Kampen med tyrkerne varede indtil 1683, hvor den anden invasion blev slået tilbage. Herefter begyndte en ny opblomstringstid. I løbet af det 20. århundrede med de to verdenskrige led Wien dog større tab.
Livskvaliteten for beboerne er steget markant startende i mellemkrigstidens "Røde Wien", hvor standarden for en stor del af befolkningen gik fra knebne boligforhold og småhandel til at bo anstændigt og have gode muligheder for uddannelse (blandt andet på Wien Universitet, der er et af Europas ældste), kultur og natur. Befolkningssammensætningen er efterhånden indgroet "wiensk": med basis i mange forskellige folkeslag fra det multietniske Østrig-ungarske rige.
Byen er meget kendt for sin kultur, hvilket har givet anledning til begrebet Wiener Moderne, som betegner perioden omkring århundredeskiftet 1800/1900. I særdeleshed har musikken en stor betydning i Wien, der kaldes musikkens verdenshovedstad, idet den har huset mange berømte musikere og komponister, herunder Mozart og Beethoven. Denne status som kulturelt og politisk centrum har byen fået i kraft af, at den i århundreder var residensby for den habsburgske kejserfamilie.
Ligeledes rummer Wien mange historisk-kulturelle bygninger og områder, hvoraf byens centrum og Schönbrunn slot er kommet på UNESCOs Verdensarvsliste. Desuden huser byen kendte bygninger som kirken Stephansdom, slottet Belvedere og kejserpalæet Hofburg samt parkområdet Prater.
Wien er desuden den eneste hovedstad i verden, hvor der er en normal kommerciel produktion af vin inden for bygrænsen.
Wien er med et areal på 414,65 km² den mindste delstat i Østrig. Samtidig er det den eneste delstat, der ikke grænser op til et andet land, da den er afgrænset af delstaten Niederösterreich på alle sider. Grundet sin særstatus som delstat og samtidig statutarby råder Wien over det største trafik- og byggeareal af de 9 delstater i forhold til størrelsen. 11,3 % af det samlede areal er bebygget, 11,1 % er færdselsarealer og 2,2 % er banelegemer. Desuden er Wien delstaten med den største andel parkarealer, der udgør 28,4 % eller 117,76 km². Wien er også en af fire delstater, der driver vinavl. 1,7 % af arealet er således dækket af vinmarker. Skovarealet dækker 16,6 % og landbrugsjorden udgør i alt 15,8 %.
At Wien har udviklet sig til en af Europas vigtigste storbyer kan byen blandt andet takke sin geografiske placering for. Byen ligger mellem det nordøstlige udløb af Alperne i den nordøstlige del af Wienerbækkenet. Den historiske by Vindobona opstod oprindeligt på den sydlige side af Donau, men i dag strækker byområdet sig på begge sider af floden. Wien opstod i skæringspunktet mellem de gamle færdselsårer i øst-vestlig retning (Donau) og nord-sydlig-retning (Bernsteinstrasse). Her kunne Donau let passeres, eftersom floden i Wienerbækkenet forgrenede sig i talrige flodarme med mellemliggende småøer.
Siden Jerntæppets fald i 1989 er trafik- og handelsforbindelserne til de nordlige og østlige nabolande vokset. Den geografiske nærhed til den forhenværende østblok bemærkes særligt i denne sammenhæng. Således ligger Wien for eksempel kun 60 km fra den slovakiske hovedstad Bratislava, hvilket er den korteste afstand mellem to hovedstæder i Europa.
Af Wiens byområde er kun en relativt lille del bebygget. Omkring halvdelen af Wiens areal er græsslette, hvoraf store dele bliver udnyttet til landbrug.
Wien rejser sig fra en 151 m over havets overflade i Lobau til 542 m, som nås på Hermannskogel. I nordvest, såvel som i den vestlige og sydvestlige del af Wien, strækker Wienerwald (Wienskoven) sig med sine høje bjerge (Leopoldsberg og Kahlenberg) og skove helt ind til byområdet. Donau løber gennem "Wienerporten", som er en snæver åbning mellem Leopoldsberg på højre bred og Bisamberg på venstre bred, på sin vej ind mod Wien. Fra Wienerwald flyder derudover talrige små floder ind i byen, hvoraf den mest kendte er Wienerfloden. Bjergene i vest går i syd over i de jernalderlige terrasser (Wienerberg og Laaer Berg). Dette samlede område bliver udnyttet til vinavl.
Den østlige del af byen er præget af flade områder omkring Moravafeltet, som benyttes til landbrug, men som dog i tiltagende grad bliver bebygget. I sydøst findes Donau-Auen Nationalpark, et landskab langs Donau, der i 1996 blev nationalpark.
Byen er som mange europæiske byer præget af den fremherskende vestenvind, som muligvis har bevirket, at beboelsesområderne fortrinsvis ligger mod vest, mens de forurenende industriområder overvejende er placeret i byens østlige del.
Wien er opdelt i 23 bydele ("bezirke"), der hver især ledes af en bezirksformand, som har væsentligt færre beføjelser end borgmesteren. Inddelingen har eksisteret i sin nuværende form siden 1954. Bydelene er indlemmet i Wien i etaper, der startede med den første tilføjelse ud over Innere Stadt med 2. til 8. bezirk, dernæst 9. til 19., hvorefter 20. til 23. blev indlemmet.
Theophil-Hansen-Gasse, XXIII. Bezirk, og Hansenstraße, I. Bezirk (arkitekten Theophil Hansen)
Wiens klima er et overgangsklima med oceanisk indflydelse fra vest og kontinental indflydelse fra øst. Dette bevirker, at der er meget svingende vejr. Generelt får Wien oftest kun ringe nedbørsmængder og har lange, tørre perioder. Vinteren er i sammenligning med andre dele af Østrig mild. Den gennemsnitlige lufttemperatur målt over 30 år ligger i centrum på gennemsnitligt 11,4 °C, hvorimod den i oplandet ligger på omkring 10,2 °C. Nedbørsmængden ligger på omkring 600 mm. Der forekommer i gennemsnit omkring 60 sommerdage og 70 frostdage. Østrigs meteorologiske institut, Zentralanstalt für Meteorologie und Geodynamik (ZAMG), har hovedsæde i byen.
Wiens rødder går tilbage til førromersk tid, og byens historiografi tager sin begyndelae med Jans der Enikels bykronik i det 13. århundrede.
Arkæologiske fund viser, at området allerede under den ældste stenalder blev benyttet, og at området ved Wienerbækkenet har været beboet siden den yngre stenalder. I Wien vidner adskillelige brandgrave men også bebyggelsesspor om bronzealderens urnemarkskultur. I Wien er hallstattkulturen fra den ældre jernalder beviselig takket være en stadig meget synlig gravhøj. Fra keltisk tid kender vi til et oppidum på Leopoldsberg og en keltisk bebyggelse med navnet Vedunia ("Skovbæk").
I det første århundrede e. Kr. anlagde romerne en militærlejr nær Donau, som grænsesikring af provinsen Pannonien med en tilhørende by til civile, Vindobona, hvor Wiens nuværende centrum er. Endnu i dag kan man på gadeforløbene i indre by ane forløbet af muren og gaderne i lejren. Romerne forblev i lejren indtil det 5. århundrede. Grundet den romerske legionslejrs placering i den østlige del af det vestromerske rige blev den udsat for de germanske folkevandringer og de medfølgende farer for at miste landområder.
Centrum for det tidligmiddelalderlige Wien var en bygning kaldet "Bjerggården", en handelsgård for vinavlere. Den første dokumenterede anvendelse i middelalderen findes i Salzburger Annalen omhandlende året 881, hvor "apud Weniam", et slag mod ungarerne, fandt sted. I denne beskrivelse er det dog ikke sikkert om slaget handlede om byen eller Wiener-floden. Med den østfrankiske konge Otto den Store's sejr over ungarerne i år 955 i Lechfeldslaget begyndte Wiens opbygning såvel som landet Østrigs.
I år 976 blev markgrevskabet Ostarrîchi under Babenbergerne indrettet i området nær grænsen til Ungarn, hvor Wien lå. Allerede i det 11. århundrede var Wien en vigtig handelsby, og i 1155 gjorde Henrik 2. af Østrig Wien til sin hovedstad. Kun et år derefter blev Østrig med det såkaldte Privilegium Minus ophøjet til et hertugdømme, og Wien blev dermed hovedsædet for hertugerne.
På vej hjem fra det tredje korstog blev den engelske konge Richard 1. Løvehjerte taget til fange af markgreve Leopold 5. i 1192 i Erdberg ved Wien og først løsladt efter betalingen af en stor sum løsepenge. Løsesummen brugtes bl.a. til at finansiere oprettelsen af det første mønthus og den første store byudvidelse. I 1221 fik Wien som den anden by i Østrig efter Enns stadsreten og fik status som ladested. Det betød, at købmænd og handlende, der kom igennem Wien, skulle udbyde deres varer, hvilket muliggjorde, at Wienbeboerne kunne blive mellemmænd i handelen og få vidtrækkende forretningsforbindelser. Derigennem kunne byen blive anerkendt som en af de absolut vigtigste byer i området.
Med Rudolf 1.'s sejr over Ottokar 2. af Bøhmen i 1278 begyndte æraen med Habsburgernes herredømme i Østrig. I tiden omkring Luxemburg-kejserne var Prag regeringsby, og Wien stod dermed i skyggen af denne. De tidlige Habsburgere forsøgte at udbygge byen for at holde trit med udviklingen og holde gang i byen.
Rudolf 4. skaffede sig stor hæder, da han gennem en klog økonomisk politik hævede velstanden betydeligt. Især to beslutninger har givet ham tilnavnet ”stifteren”: Grundlæggelsen af Wien Universitet i 1365 og opbyggelsen af det gotiske langhus til Stephansdom. Den følgende tids arvestridigheder bragte ikke kun uro, men også økonomisk tilbagegang.
I 1438 blev Wien igen residensstad efter valget af Albrecht V som tysk-romersk kejser (valgt som kejser Albrecht II). Han er frem for alt forbundet med den store fordrivelse af og mord på Wiens jøder i 1421/22. I 1469 blev Wien et selvstændigt stift og Stephansdom en katedral med en biskop. I den svage Friedrich IIIs æra var Wien hele tiden på kejserens modstanderes side, da han ikke var i stand til at sikre den mod omstrejfende og plyndrende lejesoldater. I 1556 blev Wien endelig til permanent residensby for kejseren, efter at Ungarn og Bøhmen var blevet indlemmet i Habsburgernes suverænitetsområde.
På denne tid blev byen igen katolsk, efter ellers i forbindelse med Reformationen at have været protestantisk. I 1551 blev jesuitterne hentet til byen og opnåede hurtigt indflydelse ved hoffet. Den førende person for modreformationen var Melchior Khlesl, som fra 1598 var biskop af Wien. Da de protestantiske kirker fortrængtes ved modreformationen blev det danske, det svenske og det nederlandske gesandtskab hjemsted for de eneste protestantiske menigheder. Af disse var den danske gesandtskabsmenighed den største frem til, at der med "tolerancepatentet" i 1781 blev indført en vis religionsfrihed.
I år 1529 blev Wien for første gang uden held belejret af tyrkerne. Grænsen mellem den habsburgske og den osmanniske del af Ungarn løb i næsten 200 år kun ca. 150 km øst for byen, hvilket begrænsede byens udvikling. Der blev brugt mange midler på at bygge fæstningsanlæg i stedet for mere brugbare bygninger. Disse fæstningsanlæg, som op i det 17. århundrede udgjorde det meste af bygningsindustrien, viste sig nyttige i 1683 under den anden tyrkiske belejring, da de beskyttede byen i to måneder før den tyrkiske armé måtte trække sig tilbage med uforrettet sag. Denne tilbagetrækning skete på grund af, at den polske konge Sobieskis indsatshær ændrede kampretning og dermed truede tyrkerne, så de måtte trække sig tilbage. Dette nederlag var begyndelsen til det Osmanniske Riges endeligt.
I tiden efter den tyrkiske belejring begyndte en omfattende byggevirksomhed og opblomstring af byen. I kraft af den omfattende genopbygning af Wien blev byen hurtigt præget af barokken. Der blev bygget talrige adelspaladser, som især er forbundet med de to arkitekter Johann Bernhard Fischer von Erlach og Johann Lukas von Hildebrandt. Et omfattende byggeri skete også uden for bymurene og fra 1704 fik forstæderne deres eget befæstningssystem kaldet "Linienwall" (linjevold), som var forløberen for den nuværende Gürtelstraße.
Efter fald i befolkningstallet ved store pestepidemier i 1679 og 1713 voksede indbyggertallet støt. På denne tid blev tillige de første fabrikker grundlagt. Der blev bygget kloakker og gaderendestenene blev nedlagt, hvilket forbedrede hygiejnen markant.
Med opblomstringen af byen udviklede Wien sig snart til det vigtigste europæiske kulturcentrum med wienerklassikken som højdepunkt, anført af navne som Haydn, Mozart, Beethoven og Schubert.
Under Napoleonskrigene blev Wien to gange erobret af Napoleons tropper. I 1804 blev byen hovedstad for det nye rige Kejserdømmet Østrig. Efter den 7. koalitions sejr over Napoleon i 1814/15 blev de fremtidige politiske relationer i Europa aftalt på Wienerkongressen, hvor Frederik 6. deltog.
Den følgende Vormärz-epoke er kendetegnet ved stærk politisk undertrykkelse og en stærk bevægelse for mere demokrati og et mere åbent samfund, men også ved den mere indadvendte og småborgerlige Biedermeier-kulturretning, som var under opblomstring. I denne periode begyndte industrialiseringen for alvor, og i 1837 blev den første jernbanestrækning åbnet.
Ideerne bag den franske februarrevolution i 1848, bredte sig også til Wien; og den 13. marts brød Martsrevolutionen ud. Det tvang kansleren fyrst Metternich til at gå af, og den 6. oktober udbrød derefter Wiener Oktoberrevolution. Det kejserlige militær besejrede dog i sidste ende de revolutionære bevægelser, der havde kæmpet for indførelse af demokrati.
I 1850 blev byens areal forøget, idet forstæderne indenfor linjevolden blev indlemmet og opdelt i Bezirke. Nu blev de gamle bymure om Innere Stadt i 1858 revet ned og erstattet af den nuværende Ringstraße (Wien), og Wien blev arkitektonisk præget af en såkaldt "ringgadestil", som blandt sine arkitekter havde danskeren Theophilus Hansen, der bl.a. tegnede parlamentsbygningen og musikforeningsbygningen. Denne nybyggerperiodes højdepunkt var verdensudstillingen 1873. Fremgangen standsedes snart efter af et børskrak.
Efter den store oversvømmelse i 1830 overvejede man en regulering af Donau. Den blev dog først gennemført mellem 1868 og 1875. Donaus mange forgreninger blev gravet op, og floden omdannet til en snorlige hovedstrøm gennem byen. Forgreningen, der førte til den indre by, blev gjort smallere og bærer nu navnet Donaukanal.
Kejsertidens mest kendte borgmester var Karl Lueger, en karismatisk kristensocialist, som beklædte embedet fra 1897-1910 og er kendt for både praktiske kommunalreformer og brutal antisemitisme.
På denne tid oplevede Wien sit foreløbig sidste kulturelle højdepunkt med perioden kaldet Wiener Moderne, forbundet med kunstnerforeningen Wiener Secession, som gjorde Wien til centrum for jugendstilen. Inden for musikken opstod Anden Wienerskole. Midt i denne frugtbare kulturelle atmosfære blev psykoanalysen stiftet af Sigmund Freud.
I 1880'erne og 1890'erne var Wien den største tysktalende by, og Europas næststørste by, kun overgået af London. Wien talte to millioner indbyggere flere år før Berlin og Paris opnåede dette indbyggertal. De sociale problemer var enorme. Tilstrømningen fra hele riget, især af slaviske og jødiske migranter, skabte en prekær bolignød. I arbejderbydelen Favoriten  boede der i gennemsnit ti personer i en etværelses med køkken, men uden indlagt vand. Børnedødeligheden var fire gange højere end i Wiens velbjergede bydele. Næsten alle kældere var beboet; og senge, der ikke blev anvendt om dagen, blev udlejet til Bettgeher ("sengegåere"), dvs. hjemløse, der kunne benytte sengene i otte timer om dagen, men ellers ikke måtte opholde sig der. I 1910 var der over 80.000 Bettgeher i Wien. En stald, der var ubeboelig for dyr, blev beboet af syv voksne og tre børn. Der fandtes intet socialt sikkerhedsnet; forsorgsvæsnet var baseret på privat velgørenhed, såsom suppekøkkener, varmestuer, herberger og børnehjem, alt i privat regi og ofte betalt af jødiske filantroper. Udvalgte trængende fik rester fra spisesteder og sygehuse, og når en bager forærede sit usolgte brød væk, kom horder stormende og sloges om skorperne. Varmestuerne, der om dagen var overfyldt af "sengegåere", begyndte at holde åbent om natten. I kondemnerede gårde kunne der bo firs personer presset sammen i en treværelses, så udbrud af tuberkulose og kolera spredte sig eksplosionsagtigt. Rotter myldrede. Prostitution var udbredt, også blandt børn. I 1908 ville oppositionen i bystyret åbne sporvognshallerne for de hjemløse; men myndighederne viste til de igangsatte tiltag (alle i privat regi) og påstod, at al hjemløshed i Wien var selvforskyldt. Udenfor herberget i Meldemannstrasse, hvor Hitler flyttede ind i december 1909, var der hver aften lange køer af fattige. Herberget havde plads til 1.000 overnattende; alligevel måtte vagter passe på, at der ikke brød optøjer ud blandt dem, der ikke slap ind.
På sit højeste (omkring 1914) havde Wien 2,2 til 2,3 millioner af Donaumonarkiets omkring 50 millioner indbyggere. Efter 1914 havde dog såvel Berlin og Paris vokset sig større end Wien. Efter det Habsburgske monarkis kollaps under første verdenskrig tabte byen meget af sin status, og indbyggertallet faldt. I 2012
Krigshandlingerne i 1. verdenskrig truede ikke umiddelbart Wien, men på grund af den langvarige krig opstod en forsyningskrise. Krigens afslutning betød opløsning af Østrig-Ungarn og dermed slutningen på Wiens tid som kejserresidens. Den 12. november 1918 blev republikken udråbt i parlamentet.
Fra at have været centrum i et storrige med mere end 50 millioner indbyggere blev Wien, der dengang havde ca. 2 millioner indbyggere, nu en alt for stor hovedstad til et lille, fattigt land med ca. 6 millioner indbyggere. Arbejdsløshed, fattigdom og sult blev følgen. I bl.a. Danmark, Schweiz og Portugal modtog et stort antal familier børn fra Wien til pleje i kortere eller længere tid. Disse såkaldte wienerbørn opretholdt gennem mange år forbindelserne til fx deres danske plejeforældre, forbindelser som i mange tilfælde er fortsat af de senere generationer.
I 1922 blev Wien udskilt fra Niederösterreich og blev en selvstændig delstat. En af grundene var (udover at man frygtede Niederösterreichs dominans i den nye småstat) forskellen mellem den socialdemokratiske byregering og den kristendemokratiske delstatsregering.
En byregering (Røde Wien) blev international anerkendt for sit sociale pionerarbejde. Der etableredes et solidt socialt sikkerhedsnet og opførtes i stor udstrækning kommunale boliger til arbejderne.
Den første republiks økonomiske og politiske ustabilitet medførte en politisk kamp i parlamentet, i medierne, i de politiske organisationer og ved talrige demonstrationer for og imod den konservative regerings beslutninger. De kulminerede i 1934 med, hvad socialdemokratiet kaldte "militærregeringens borgerkrig mod folket" og regeringen kaldte socialdemokraternes "februaropstand". Der fulgte fire år med kristendemokratisk, fascistisk diktatur (Stænderstaten), der lagde Wien direkte under regeringen og nedlagde den selvstændige byforvaltning.
I 1938 lod den østrigskfødte tyske rigskansler Adolf Hitler, som var kommet til magten i 1933, hæren marchere ind i Østrig og erstattede derved det fascistiske styre med et nationalsocialistisk styre.
Hitlers politik, der indebar en stærk forfølgelse af jøderne, faldt i god jord i Wien, da man her i flere århundreder og især siden begyndelsen af det 20. århundrede havde anvendt antisemitismen politisk. Umiddelbart efter den tyske indmarch begyndte ariske wienere spontant at true, plage og udplyndre jøder samt uddrive dem fra deres huse. Af de knapt 185.000 jødiske wienere blev ca. 120.000 tvunget til emigration, ca. 60.000 blev myrdet, og kun 5.243 overlevede verdenskrigen.
Byforvaltningen blev ændret, så der dannedes et Stor-Wien med et 3 gange så stort areal som tidligere.
Den 17. marts 1944 begyndte luftangrebene mod Wien. Under dem blev over en femtedel af byen ødelagt. Stephansdom, der ellers havde undgået luftangrebene, brød i brand, dog ikke som følge af kamphandlinger men derimod efter en plyndring. I april 1945 blev Wien erobret af den sovjetiske hær ved "Wienoffensiven", som varede otte dage.
Få dage efter krigens afslutning sørgede sovjethæren for at etablere et nyt bystyre. Også de politiske partier gendannedes. Først i efteråret 1945 lod Sovjetunionen militær fra de øvrige allierede, USA, Storbritannien og Frankrig nå Wien. Den blev indtil 1955 en firesektorby. I 1. bezirk, der ikke var fast tildelt én af de fire besættelsesmagter, gik magten på skift hver måned.
På Schwarzenbergplatz, der i 1945–1956 hed Stalinplatz, rejste den Røde hær i 1945 et krigsmindesmærke. Det afsløredes den 19. august 1945 og vedligeholdes af bystyret. Dets forbliven er garanteret i den østrigske Statstraktat.
Efter krigen fulgte i Wien, som overalt i Vesteuropa, et enestående økonomisk opsving.
Den 15. maj 1955 fik Østrig igen sin fulde frihed med den Østrigske Statstraktat. De sidste besættelsestropper forlod landet i oktober 1955. Den 26. oktober 1955 vedtoges derefter loven om Østrigs stedsevarende neutralitet. Denne dag er Østrigs nationaldag.
I slutningen af 1956 modtog man i Wien mange ungarere, der efter det mislykkede oprør mod det kommunistiske regime var flygtet mod Vesten. Ligeledes ankom mange tjekkere og slovakker i 1968, som havde forladt det daværende Tjekkoslovakiet efter den sovjetiske indmarch og afslutning på foråret i Prag. Først fra november 1989 blev Wien et naturligt rejsemål for borgerne i de nævnte lande.
I 1957 fik Det Internationale Atomenergiagentur (IAEA) sit hovedsæde i byen (som første internationale organisation efter 1945). Fra 1965 har Wien desuden været hovedsæde for OPEC. I 1961 fandt et topmøde mellem den amerikanske præsident John F. Kennedy og den sovjetiske leder Nikita Khrusjtjov sted i byen. I 1980 blev det internationale center i Wien (det tredje embedssæde i FN) åbnet. Her har, foruden IAEA, UNIDO og UNODC til huse. Tilsammen trak alt dette Wien hen imod en position som by for kongresser og forhandling i konfliktsituationer.
I 1964 afholdtes i Wien en international haveudstilling på et område, der tidligere var losseplads på den venstre bred af Donaufloden, og med det nye Donautårn som vartegn. I 1986 blev der, hvor der tidligere var oversvømmelsesområde, gravet en ny Donaukanal ved siden af Donau, og den derved opståede Donau-ø har udviklet sig til et foretrukkent sted for rekreative aktiviteter. Sidst i det 20. århundrede blev en skyline på begge sider af Donau opbygget med højhuskvarterer.
Infrastrukturen i byen forbedredes ved bygning af undergrundsbanen, der erstattede bybanen fra omkring år 1900 og som dækkede nye kvarterer af byen. Første delstrækning af U1 blev åbnet i 1978.
Befolkningstallet i Wien toppede i 1916 efter en længere tids tilvækst. Tilvæksten skete på trods af barske vilkår for de tilflyttende, men forholdene blev dog gradvist forbedret, især med store tiltag under Røde Wien, og byen har i dag gode forhold, også i forhold til uddannelse, transport, sundhed, kultur og natur. Efter 1916 skete der befolkningsfald pga. krigs- og efterkrigstiderne og Wall Street-krakket og depressionen i 1930'erne.
Befolkningssammensætningen er præget af tiden, hvor Wien var hovedstad i det multietniske Østrig-Ungarn. Både kultur, religion og sprog stammer fra forskellige folkeslag. Dog er forskellighederne i dag sammensmeltede, og bevidstheden om herkomsten er derfor lille. Eksempelvis betragtes mange slaviske efternavne i dag som almindelige "wienske". Samtidig er den oprindelige Wiendialekt sammensat af ord fra både tysk og det tysk-slaviske-jødiske jiddisch. Dialekten er dog stort set nu erstattet af en ny "hævet" Wiendialekt. Jødiske borgere er også efter 2. verdenskrig stort set forsvundet fra byen.
I nyere tid har det laveste indbyggertal været i 1987, hvorefter det igen er steget svagt, så at der i begyndelsen af 2007 boede ca. 1,67 millioner mennesker i byen. Ca. en sjettedel af befolkningen i Wien havde dog ikke østrigsk statsborgerskab. Af udlændinge kommer de fleste fra et af de tidligere jugoslaviske lande.
Randområderne af Wien (kaldet "flæskebæltet") er de sidste årtier vokset ved tilflytning, hvilket skyldes bedre pendlermuligheder samt roligere og grønnere omgivelser end i centrum. Desuden er folk fra det øvrige Østrig og især fra Niederösterreich flyttet til i stor stil, idet jobmulighederne i Wien er større end i de øvrige delstater generelt.
Selvom procentdelen af folk, der bekender sig til den romersk-katolske tro, er faldet stærkt siden midten af det 20. århundrede, er denne trosretning dog stadig den dominerende i Wien. Omtrent halvdelen af indbyggerne bekender sig til den.
I Østrig har Islam været anerkendt siden 1912 og præsidenten for Østrigs muslimske trossamfund har hovedsæde i Wien, hvor religionen er blevet den næststørste, med ca. 8 % af indbyggerne.
Den jødiske menighed i Wien består kun af omkring 7.000 personer efter en stor emigration før og udryddelse under 2. verdenskrig. Den eneste synagoge, der overlevede Krystalnatten er Stadttempelet i 1. bezirk.Ligeledes findes en ortodoks menighed med ca. 6 % og en evangelisk-luthersk biskop i byen med ca. 5 % af indbyggere.
Wien har som kulturby stor international betydning, og herfra stammer også mange prominente musikere og komponister. Musiske specialiteter fra Wien inkluderer Wienervalsen, Wiener Sängerknaben samt store begivenheder såsom Nytårskoncerten og Operaballet. Selve opera- og teaterbygningerne er også kendte. Wien er desuden berømt for sit køkken, sin litteratur og kaffehuskultur. Vigtige strømninger som uddrog fra Wien er navngivet efter byen. Dette gælder wienerklassicismen, første og Anden Wienerskole (musik), Wienerkredsen (filosofi), Wienergruppen (litteratur) samt den østrigske skole (videnskabsteori). Den europæiske kulturepoke omkring århundredeskiftet 1900 ofte kaldt Wiener Moderne, idet byen især i dette tidsrum havde stor indflydelse på hovedstrømningen af europæisk kultur.Theater an der Wien har haft mange uropførelser af forestillinger de sidste år; på Schönbrunn slot er der marionetdukketeater. Klassisk musik høres hovedsageligt på Wiener Musikverein, men nyligt er opført et Musikkens Hus, der fungerer som klangmuseum. Slottet Belvedere fungerer også som museum med østrigsk kunst fra middelalder til nutid. Alle stilperioder repræsenteres ligeledes inden for arkitekturen i Wien: fra den gotiske Stephansdom over Stadtbahnstation Karlsplatz i jugendstil til det farverige Hundertwasserhaus og Wiener Gasometer, der er en kombination af gammelt og nyt.
Sub- og ungdomskulturen i Wien har hovedsæde i det omstridte hus EKH. Volxtheaterkarawanen er et af tiltagene fra ungdomskulturen, der gennem diverse aktioner og begivenheder prøver at skabe opmærksomhed omkring forhold, de betragter som uretfærdige.
Wien har siden 1919 været højborg for socialdemokratiet i Østrig. Årene 1919 til 1934 er især husket under navnet Røde Wien. Siden 1919 har en SPÖ-politiker haft borgmesterposten efter alle frie valg. Desuden har partiet haft flertal i byrådet og -parlamentet pånær meget korte perioder. I 1934-1945 afholdtes dog ingen demokratiske valg grundet nazisternes styre. Den nuværende borgmester er Michael Häupl. Det høje antal af sociale boligbyggerier ses som et tydeligt tegn på det socialdemokratiske flertal i byen.
Siden ophøjelsen af Wien til en delstat i 1922 har borgmesteren for Wien samtidig fungeret som delstatspræsident (Landeshauptmann). Dog ikke under diktaturet. Landdagen i Wien med 100 medlemmer har den lovgivende magt på de områder, der i Østrigs forbundsforfatning er underlagt forbundslandenes lovgivningskompetence. Landdagen er i sin sammensætning identisk med kommunalbestyrelsen.
Udover forvaltningen af hele Wien fra den centrale byregering findes der en slags byråd i hver bezirk, som forestår forvaltningen af de enkelte bydele.
De valgberettigede fra hver bydel vælger deres repræsentanter, en formand og to stedfortrædere. Budgetter for lokale projekter bliver administreret på lokalt niveau altså af de enkelte byråd, hvor de selv bestemmer, hvor midlerne skal bruges. Disse er dog kontrolleret på delstatsniveau, altså af centralregeringen i Wien.
Ved kommunalvalget i Wien den 10. oktober 2010 fordelte stemmerne og derved de 100 mandater sig som følger (mandatændring siden valget i 2005 i parentes):
Ved valget mistede SPÖ lige netop det absolutte flertal og indgår nu i en koalition med Die Grünen, således at SPÖ forsat kunne sikre sig borgmesterposten. Det er kun anden gang siden 1945, at SPÖ ikke har haft absolut flertal. I 1996 fik FPÖ også en stor fremgang, hvilket dengang kun gav SPÖ 43 mandater.Ved de samtidigt afholdte valg i bezirkene fik følgende partier flest mandater: SPÖ i 16 bezirke, ÖVP i 5, Grüne i 1 og i 1 bezirk står socialdemokrater og grønne lige mandatmæssigt.Valgdeltagelsen var 67,6 % (60,81 % 2001) ved kommunalvalget og 63,4 % ved bydelsvalgene.
Inden for EU hører Wien til de mest velhavende regioner. Til sammenligning med EU’s BNI udtrykt i købekraft nåede Wien index 170,9 (EU-25:100) (2003). Dette omdømme blev bekræftet på ny i 2007, da byen blev noteret som den femte rigeste i EU efter London, Luxembourg, Bruxelles og Hamborg.
Byen nyder internationalt godt af et godt renomme hvad angår høj livskvalitet, lave kriminalitetsrater og som "springbræt til øst" eftersom byen og dens virksomheder i lang tid har haft gode forbindelser til de mellem- og østeuropæiske lande og derfor har stor erfaring med samhandel med disse lande. Især med baggrund i den europæiske østudvidelse i 2004 fik mange store udenlandske virksomheder sæde i Wien med henblik på deres aktiviteter i de mellem- og østeuropæiske lande og flere virksomheder oprettede nye filialer i Wien med henblik på handel med de føromtalte lande. I nogle tilfælde førte denne udvikling også til, at visse østrigske virksomheder blev overtaget af udenlandske virksomheder som fx det hollandske Heineken, der overtog Brau Union og en italiensk storbank, der overtog Bank Austria. Af yderligere udenlandske koncerner med østeuropacentraler i Wien kan det franske Lafarge, tyske Henkel og Rewe Group Austria samt Beiersdorf AG nævnes. 
Også de fleste østrigske selskaber herunder næsten samtlige østrigske banker har deres hovedsæde i Wien. Udover de mange virksomheder kan også visse enkeltpersoner inden for økonomi nævnes i forbindelse med Wien. Bl.a. stammer nobelpristageren i økonomi Friedrich Hayek, der var fortaler for frihandel samt Eugen von Böhm-Bawerk, der gjorde vigtige tiltag med den østrigske skole fra Wien.
I Wien var 821.458 personer beskæftiget i 87.691 virksomheder ifølge en optælling fra år 2001. Bydelen med de fleste arbejdspladser var 1. Bezirk.
I år 2005 var gennemsnitligt 92.864 wienere arbejdsløse. Det svarer til en arbejdsløshedskvote på 8,2% ifølge EU-beregninger. Dette placerer Wien på en sidsteplads i sammenligning med de øvrige østrigske delstater. Arbejdsløsheden i hele Østrig var 5,3%.
16 % af Wiens areal bliver dyrket af omkring 900 gartner- og landbrugsvirksomheder. Blandt andet bliver omkring 50.000 ton grøntsager dyrket hvert år, især tomater, rød peber, agurk, salat og radiser. Mange på Simmeringer Haide. Den østrigske grønsagsforhandler, LGV-Frischgemüse, har sit hovedsæde og hovedlager i Simmering. De forsyner op mod 70% af Wiens og 56% af Østrigs grønsagsforbrug fra Wien og omegn.
Den kollektive trafik i Wien er sammensluttet i det fælles trafikselskab Wiener Linien, der indgår i aktieselskabet Wiener Stadtwerke, som ejes 100 procent af Wiens bystyre. Nettet er godt udbygget og består af 33 sporvognslinjer, 45 buslinjer og 5 U-banelinjer, samt letbanen til Baden (Badner Bahn). I Wiens indre by inden for Ringstraße kører som hovedregel minibusser, der nemt kan komme rundt i de små gader. Den største del af sporvognene kører langs med eller udgår fra Ringstraße; således udgår hele 7 linjer fra Schottentor. Buslinjerne udgår hovedsageligt fra U-banestationerne og betjener yderområderne. Udover Wiener Linien betjener det private selskab Dr. Richard også en række buslinjer. Buslinjer i Wien kan kendes på nummeret, der altid ender på "A". Wiener U-Bahn blev åbnet i 1976, og de fem nuværende linjer, der kører som en blanding af undergrundsbane og højbane, udbygges løbende. Der er konkrete planer for (og dermed finansiering til) udbygning frem til 2020. Wiener Linien transporterer årligt 772 mio. passagerer (2006).
S-Bahn Wien drives af Österreichische Bundesbahnen og består af 15 linjer, der udgår fra de store banegårde i Wien eller fra stamstrækningen gennem Wien Mitte, og betjener Wiens omegn. S-banenettet indenfor Gürtel er ombygget til U-bane.
Den nationale og internationale togtrafik udgår fra de 3 store rebroussementsstationer Westbahnhof, Südbahnhof og Franz-Josef-Bahnhof. Ved Südbahnhof bygges en ny gennemgangsbanegård, der åbnes i 2010 som Wien Hauptbahnhof.
Hovedvejsnettet fra Wien udstråler fra Gürtel mod de vigtigste byer i det gamle Østrig-Ungarske rige (f.eks. Prag, Trieste og Budapest). Motorvejsnettet går mod vest, syd og øst samt en kortere strækning mod nord langs en del af Donau. Motorvejene bindes sammen på tværs af to forbindelsesmotorveje. For den interne trafik i Wien spiller Ringstraße og Gürtelstraße en vigtig rolle som gennemkørsels- og fordelingsgader. De to ringveje forløber langs de gamle vold- og forsvarværker.
Flytrafikken betjenes fra Flughafen Wien-Schwechat, der årligt betjener 7,9 mio. passagerer og 115.000 flyafgange (2005).
Historisk set har Donau haft stor betydning for transport af gods og passagerer, men i dag er betydningen for Wien minimal og passagertransporten er hovedagelig begrænset til turistsejlads.
Takket være talrige pragtbygninger fra den romersk-tyske og østrigske kejsertid findes der et utal af kulturtilbud i byen. Ikke mindst takket være det gode renomme som musikhovedstad, hvilket Wien har fået på grund af talrige berømte klassiske musikere så som Beethoven, Mozart og Mahler, er byen blevet kendt på verdensplan som et velanset rejsemål for turister.
Kuske kører gæster i hestevogne rundt gennem Wiens centrum, Innere Stadt, der hører under verdensarven. I denne gamle by er domkirken Stephansdom særligt seværdig. Men se også Wiener Staatsoper, Hofburg, kejserens residens, Kärntner Straße, der er den mest trafikere gågade i Østrig, kendte konditorer og hoteller samt den pragtfulde Ringstraße (Ringgaden), som omkranser bymidten. Siden 1980 har Wien desuden haft talrige scener med lokalarrangementer, kunstgallerier, kabaretter, jazzspillesteder og andre events i alle afskygninger.
Mange turister kommer i december, når byen kan tilbyde sine julemarkeder, "nytårsvej" gennem centrum og "kejserbal". De fleste af Wiens seværdigheder kan dog besøges hele året rundt. Til de mest besøgte seværdigheder kan Schönbrunn slot, Schönbrunn dyrehave, Albertina, Riesenrad, Hofburg såvel som MuseumsQuartier tælles.
Den største andel af overnatninger kommer fra tyske turister med 2 mio. efterfulgt af østrigere fra de 8 andre delstater (1,7 mio.), amerikanere (668.000), italienere (662.000), briter (404.000), spaniere (375.000), japanere (338.000), franskmænd (inkl. Monaco, 290.000), schweizere (inkl. Liechtenstein, 265.000), hollændere (ca. 168.000), russere (156.000), rumænere (138.000), grækere (129.000), folk fra de arabiske lande i Asien (123.000) og australiere (113.000). Antallet af overnattende gæster fra Central- og Østeuropa samt fra de arabiske lande i Asien er de senere år steget markant. I 2006 fik Wien det højeste antal overnatninger nogensinde med omkring 9,4 mio, hvilket var 6,7% mere end året før.I Wien turismekoncept for 2010, som blev besluttet i 2003, blev målet for overnatninger sat til omkring 10 mio. For at nå dette mål trækker også de mange internationale kongresser, virksomhedstræf, bonusrejser samt almindelige forretningsrejser som afholdes med Wien som mål. Med 147 internationale kongresser årligt placeres Wien samtidigt som den mest populære by for kongresser i verden foran Paris og Singapore.
Wien er verdenskendt for sin Wienerschnitzel, kalveinderlår, der er banket fladt, dækket med mel, æg og rasp og derefter stegt i smør. Denne specialitet kan man få næsten overalt, hvor der serveres kogekunst fra wienerkøkkenet. Af andre eksempler på Wiens køkken kan "Tafelspitz" (meget magert kogt kød – samme udskæring, som man i Danmark kender som culotte), som traditionelt serveres med "Gerösteten Erdäpfeln" (kogte kartofler moset med en gaffel og derefter stegt) og peberrodssovs, "Apfelkren" (en blanding af peberrod og æble) og "Schnittlauchsauce" (en purløgssovs lavet på mayonnaise).
Wien har desuden en lang tradition med kager og desserter: apfelstrudel (varm butterdejsstang med æble), "palatschinken" (søde pandekager) og knödel (boller) ofte fyldt med frugter som for eksempel abrikos. Sachertorte, en tør chocoladekage med abrikosmarmelade fra Hotel Sacher, er verdenskendt.
Om vinteren er der små gadeboder, hvorfra der sælges Maroni (stærke kastanjer) og kartoffelrösti. Pølser er også populære og sælges ligeledes ved gadeboder natten igennem. Af populære pølser kan nævnes Wiener-/Frankfurterpølsen, "Burenwurst" (kogt med blandet kød) og "Käsekrainer" (krydret svinekød med små stykker ost) .
"Naschmarkt" er et marked med frugt, grønsager, krydderier, fisk, kød og andre madvarer fra hele verden. I bymidten er desuden mange madspecialforretninger såsom "Julius Meinl am Graben".
Wien har sammen med Paris og Prag sin egen vinproduktion. Den producerede vin bliver serveret i små vinstuer og er kendt som Heuriger. Den dyrkes bl.a. i dele af Döbling og Floridsdorf. Vinen bliver ofte drukket med danskvand. Grüner Veltliner er den mest kendte hvidvin i Østrig.
Øl er den næstvigtigste drik i Wien efter vin. Wien har et enkelt stort bryggeri, Ottakringer Brauerei, tilbage og flere end ti småbryggerier. En "Beisl" er en typisk lille østrigsk pub, hvilken Wien har mange af.
Wienercaféer har en lang og velbeskrevet historie, der kan dateres århundreder tilbage i tiden, og historier om kendte historiske kunders afhængighed af koffein fra de ældste af cafeerne er en lokal legende. Traditionelt bliver kaffen serveret med et glas vand. Wienercafeer påstår at have opfundet processen med at filtrere kaffe fra bønner, de erobrede efter den anden tyrkiske belejring af Wien i 1683. Wienercafeerne påstår, at da de invaderende tyrkere forlod Wien, lod de hundredvis af sække med kaffebønner blive tilbage. Kejseren gav Franciszek Jerzy Kulczycki ((polsk) Franciszek Jerzy Kulczycki) noget af denne kaffe som belønning for at give oplysninger til hæren, der hjalp til tyrkernes endelige nederlag. Kolschitzky åbnede derefter Wiens første kaffebar. I 1891 åbnedeJulius Meinl I en moderne fabrik til ristning af bønner på det sted, hvor sækkene var efterladt.
I Wien er der 283 volksschuler (deraf er 217 offentlige skoler), 120 hauptschuler (deraf 96 offentlige), 46 specialskoler (40 offentlige) og 95 gymnasier (67 offentlige). Derudover har Wien en lang række andre uddannelsesinstitutioner inden for alverdens brancher og fag, hvoraf mange af skolerne også er offentligt ejede.
Wien Universitet er det ældste og største universitet i de tysktalende lande. Det blev grundlagt i 1365 som "Alma Mater Rudolphina" og var frem for alt kendt for sit medicinske fakultet, der siden 2004 har været et selvstændigt universitet under navnet Medizinische Universität Wien. I 1692 blev Wien Kunstakademi grundlagt som privatakademi for hofkammermaler Peter Strudl; siden 1765 har også Wien Veterinærmedicinske Universitet startet af Maria Theresia af Østrig været en del af Wien Universitet. I 1815 blev Wien Tekniske Universitet grundlagt som "k.u.k. polytekniske institut". To år senere fulgte Wien Universitet for Musik og Scenekunst, der blev grundlagt på den i 1808 af Antonio Salieri grundlagte sangskole. Ligeledes stammer Wien Universitet for Anvendt Kunst fra kejserrigets tid samt Wirtschaftsuniversität Wien (grundlagt 1898 som k.u.k. Exportakademie). Udover de mange offentlige universiteter i Wien er der også en del privatejede universiteter.
De fleste biblioteker i Wien, i alt 41, er sammensluttet i "Wiens biblioteker". Hovedbiblioteket findes på Urban-Loritz-Platz. Det fuldender tilbuddet fra universitetsbibliotekerne, "Arbejderkammerets Socialvidenskabelige Bibliotek" og "Wien Stats- og Delstatsbibliotek".
Wien er berømt for sit omfattende sociale boligbyggeri. Under Røde Wiens tid fra 1918 til 1934 byggedes de første storstilede kommunale byggerier, der blev styret og drevet af byen ikke for profit, men primært for at stille boliger til rådighed for arbejderklassen til gunstige lejepriser. Efter 2. verdenskrig var der igen stærk kommunal byggevirksomhed.
De første sociale foranstaltninger indledtes i det første årti af det 20. århundrede, hvor fattigdommen og dermed antallet af hjemløse øgedes betydeligt. Man oprettede som følge deraf det første tilflugtssted for hjemløse, som åbnede i 1905 i Brigittenau.
Det såkaldte "Allgemeines Krankenhaus Wien" er det største sygehus i såvel Wien som i hele Østrig. Det er beliggende i bydelen Alsergrund.
I Wien ligger mange parker inkluderende Stadtpark, Burggarten, Volksgarten (en del af Hofburg), Donaupark, Schönbrun Slotspark (ved Schönbrunn slot), Schloßpark (ved Belvedere), Prater, Augarten, Rådhusparken, Lainzer Tiergarten, Dehnepark, Resselpark, Votivpark, Kurpark Oberlaa, Auer-Welsbach-Park og Türkenschanzpark. Grønne områder inkluderer Laaer-Berg (inklusiv Böhmischer Prater) og foden af Wienerwald, som når indtil de ydre områder af byen. Også den mere end 6 hektar store kirkegård Wiener Zentralfriedhof i Simmering er et vigtigt rekreativt areal, hvor der bl.a. findes en "Park for ro og kraft". Udover disse store parkområder findes små parker overalt i byen.
I mange af Wiens kendte parker er der monumenter, som i Stadtpark med dens statue af Johann Strauss og i barokparken ved Belvedere, hvor den østrigske statstraktat blev underskrevet. Værd at nævne er tillige Donau-øen, som er en 21,1 km lang kunstig ø mellem Donau og Nye Donau specielt beregnet til fritidsaktiviteter.
Wien er vært for mange sportsbegivenheder inklusiv Wien Maraton, som tiltrækker mere end 10.000 deltagere hvert år og normalt finder sted i maj. I 2005 blev VM i ishockey afholdt i Østrig, og finalen blev afholdt i Wien. Wiens stadion, Ernst Happel Stadion, har lagt græs til fire UEFA Champions League- og Europa Champion Clubs-finaler (1964, 1987, 1990, 1995) og lagde bane til finalen for Europamesterskabet i fodbold 2008.
Hovedstaden er desuden hjemby for et stort antal fodboldhold. De mest kendte hold er SK Rapid Wien (31 Bundesliga-titler), FK Austria Wien (23 Bundesliga-titler og 26 gange cupvindere) og det ældste hold, First Vienna FC. Af andre vigtige sportsklubber kan nævnes: Raiffeisen Vienna Vikings (amerikansk fodbold), som har vundet Eurobowl-titlen i årene 2004 til 2007, aon hotVolleys Wien, et af Europas bedste volleyball-hold og Vienna Capitals (ishockey).
Derudover har nogle af de enkelte bezirke partnerskab med kinesiske eller japanske byer/bydele.
Johannes Sachslehner: Wien – Eine Geschichte der Stadt. Pichler Verlag, Wien-Graz-Klagenfurt 2006, ISBN 3-85431-399-3 (tysk)
Jean-Paul Bled: Wien. Residenz, Metropole, Hauptstadt. Böhlau, Wien 2002, ISBN 3-205-99077-3 (tysk)
Christian Brandstätter u. a.: Stadtchronik Wien. 2000 Jahre in Daten, Dokumenten und Bildern. Brandstätter, Wien und München 1986, ISBN 3-85447-229-3 (tysk)
Alexander Glück, Marcello La Speranza, Peter Ryborz: Unter Wien – Auf den Spuren des Dritten Mannes durch Kanäle, Grüfte und Kasematten. Christoph Links Verlag, Berlin 2001, ISBN 3-86153-238-7 (tysk)
Wilhelm Hebenstreit: Der Fremde in Wien; und Der Wiener in der Heimath. 4. Auflage. Armbruster, Wien 1840, Digitalisat som PDF (Reiseführer von 1840) (tysk)
Die österreichisch-ungarische Monarchie in Wort und Bild. Band 1. Wien und Niederösterreich. 1. Abtheilung: Wien. (= Del af de såkaldte Kronprinzenwerker). K. k. Hof- und Staatsdruckerei, Wien 1886, Digitalisat (tysk)
