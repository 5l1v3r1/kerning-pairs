
C.E.F. Weyse (Christoph Ernst Friedrich; født 5. marts 1774 i Altona i Holsten, død 8. oktober 1842 i København) var guldalderens mest kendte danske komponist og organist. Weyse er først og fremmest kendt for sine melodier til danske fædrelandssange og salmer til tekster af N.F.S. Grundtvig og B.S. Ingemann samt julemelodier, men har også skrevet syv symfonier m.m.  
Som 15-årig blev Weyse af en onkel i Hamburg sendt til København for at blive uddannet, og her boede han resten af sit liv. 1789-93 var han elev hos komponisten J.A.P. Schultz. I 1794 blev han organist ved Garnisons Kirke. I 1805 organist ved Vor Frue Kirke (fra 1924 Københavns Domkirke). I 1819 blev han hofkomponist, i 1816 titulær professor, i 1830 medlem (ledamot) af den svenske Kungliga Musikaliska Akademien, i 1842 dr.phil. h. c. ved Københavns Universitet.
Weyse lærte Mozarts enke Constanze at kende i de år, hun boede i København (1810-1820) og havde jævnlig kontakt til hendes mand, den danske diplomat og etatsråd Georg Nicolaus Nissen. Constanze Mozart sammenlignede – meget smigrende for Weyse – Weyses musik med sin første mands. Han påbegyndte 1800 syngespillet Sovedrikken, men en ulykkelig forelskelse i sin musikelev Julie Tutein gjorde ham uarbejdsdygtig i flere år. Under indtryk af en opførelse af Mozarts opera Don Juan på Det Kongelige Teater i 1809 genvandt han sin arbejdslyst og færdiggjorde Sovedrikken, der blev opført 1809.
Fra 1825 til sin død 1842 boede han i Kronprinsessegade (i dag nr. 32); H.C. Andersen opsøgte ham der. På husmuren er opsat en mindeplade; han boede i en lejlighed på 2. sal. Weyse blev anset for en af sin tids mest fremragende pianister og særlig hans evner som improvisator var højt værdsat. Han blev fx ofte inviteret til selskab i det københavnske borgerskab i den forventning, at han med sit klaverspil efter maden ville "betale for middagen".
Weyse rejste højst til Roskilde for at besøge familie. Da han som ung sejlede med damper fra Kiel til København, blev han så søsyg, at han var kureret for al rejselyst. Han beskrev gerne i sine meget vittige og interessante breve, hvor mange smukke, fremmede ting han havde i sin lejlighed og kunne afslutte med: ergo behøver ey at reyse – Deres ydmyge C.E.F.Weyse.
Faderen, Werner Ernst Weyse, urtekræmmer og tidligere borgerkaptain, døde allerede 1780, og moderen, Margaretha Elisabeth født Heuser, der var en snes år yngre end sin mand, giftede sig året efter med A. Weber, der fortsatte handelen, men 1794 måtte erklære sig fallit. Moderen var meget religiøs og opdrog sine børn i samme retning, men var dog munter og livlig, elskede musik og spillede temmelig godt på klaver. Også for musikkens teori synes hun at have haft interesse; i det mindste findes hun blandt subskribenterne på G.M. Telemanns generalbaslære (1773).
Weyses morfader, Bernhard Christopher Heuser (død 1799), af hvem der kendes nogle lejlighedskantater, var i sin tid kantor i Glückstadt og blev omkring 1763 forflyttet til hovedkirken i Altona, hvor han tillige var lærer ved det derværende gymnasium Christianeum og underviste i religion, geografi, latin og sang, thi hans disciple var tillige kordrenge, og han måtte med dem på festdage opføre kirkemusik.Den lille Weyse havde en smuk og omfangsrig diskantstemme og blev derfor tit benyttet til solistpartier, og den gamle bedstefader, der var en fyrig musikentusiast og var henrykt over at have opdaget drengens store musikalske begavelse, gav ham fra 1782 af undervisning på violin og klaver, så godt han formåede; efter Weyses sigende var bedstefaderen ikke videre dygtig på klaveret. Men Weyse øvede sig meget flittig på dette instrument og opnåede snart en så betydelig færdighed, at han alle vegne blev vist frem som et musikalsk vidunderbarn.Særlig forbavsedes man over hans evne til at kunne spille alt fra bladet, selv i det hurtigste tempo. Da hændte det en dag, at en alvorlig musikelsker, daværende syndikus, senere borgmester i Altona, Caspar Siegfried Gaehler (1791-1825), der selv havde lært at spille af den berømte Philipp Emanuel Bach, forelagde Weyse et præludium af Johann Sebastian Bach. Her kom vor unge vens færdighed til kort, men dette havde den gode følge, at hans øjne åbnedes for, at der eksisterede anden og højere musik end datidens modekompositioner, og han lånte af Gaehler alt, hvad denne besad af J.S. Bach og P.E. Bach.Uden at kende videre til musikkens teori komponerede Weyse i sit 13. år nogle småsange og et par klavertrioer, som han selv syntes klang godt; også hans senere så eminent udviklede gave til at kunne improvisere på klaver begyndte at vise sig. I øvrigt levede han i sin fritid et fantastisk drømmeliv, skrev komedier for sit marionetteater og læste romaner i smug. Men nu stundede den tid til, da han skulle konfirmeres og derefter vælge sig en levevej. Musikus ville han være, og han fik medhold af bedstefaderen og til dels også af moderen.
Kort efter konfirmationen døde moderen (juli 1789), og den snusfornuftige stedfader satte da igennem, at Weyse blev anbragt i købmandslære. Efter otte dages forløb fik han dog sin afsked, thi købmanden så hurtig, at den unge mand ikke egnede sig til at være handelsmand. Stedfaderen skændte, og Weyse græd sine modige tårer.I denne nød og kvide traf Weyse en dag hos Gaehlers den bekendte musikskribent og professor i Kiel Carl Friedrich Cramer der hørte ham spille og improvisere og øjeblikkelig var på det rene med, at det ville være synd, om et sådant geni ikke skulle ordentlig vejledes; den rette mand dertil ville Cramers gode ven, kapelmester Schulz i København være. Da Cramer tilmed lovede at befordre Weyse fra Kiel til København og anbefale ham til andre gode venner i hovedstaden som daværende kancellist Peter Grønland
Tarvelig forsynet med klæder og rejsepenge, men med desto rigeligere formaninger fra stedfaderen om at være sparsommelig, kørte Weyse med posten til Kiel, hvor han traf Cramer, men måtte vente nogle dage på grund af modvind. Endelig gik skibet, og efter fem dages sejlads, hvor Weyse døjede meget af søsygen, hvilken han senere altid erindrede med gru, kom han til København 30. oktober.
Modtagelsen hos Grønland var meget venlig; derimod var Schulz til at begynde med noget reserveret, hvad der ellers ikke lignede denne hjertensgode mand. Men da han nærmere havde forhørt sig om Weyses forhold og ved en eksamination opdaget, hvor mangelfulde Weyses teoretiske kundskaber var, begyndte han straks at undervise ham i den elementære harmonilære, gav ham koraler at sætte bas til osv.Også for Weyses materielle fornødenheder sørgede Schulz. Da han ikke kunne finde et passende logi til Weyse, optog han ham i sit hus som en søn og holdt ham frit med alt i over tre år, indtil Weyse kunne ernære sig selv. Dette må så meget mere påskønnes, som Schulz’ formuesomstændigheder på den tid ikke var bedre, end at han i juni 1792 måtte optage et lån på 2000 daler (Dlr.) i Zahlkassen.I sommeren 1790 boede Schulz på Frederiksdal, og her komponerede Weyse en stor fantasi og en sonate, som læreren var tilfreds med, og som Weyse ved Schulz’ indflydelse kom til at foredrage ved en hofkoncert; til sin usigelige glæde tjente Weyse her sit første honorar. I øvrigt var Schulz streng og kasserede ofte et helt stykke, fordi enkelte partier deri ikke behagede ham. Her var Grønland en stor trøst for Weyse, i det han med sin fine kritiske sans forstod at fremdrage lyspunkterne i arbejdet og opmuntre Weyse. Dette var netop, hvad Schulz i sit hjerte ønskede, thi han følte ved sig selv, at hans da begyndende sygelighed tit gjorde ham pirrelig og ikke fuldt retfærdig. Ikke desto mindre var forholdet mellem lærer og elev hjerteligt og varmt, hvorom mange vidnesbyrd findes.
Schulz skaffede Weyse en udmærket violinlærer i koncertmester Johan Henrik Christian Tiemroth. Af syngemester H.O.C. Zinck lærte han at spille på orgel, Weyses senere hovedinstrument. Både Grønland og Schulz ledede også Weyses smag for læsning i den rigtige retning og lagde derved grundvolden til dennes senere så alsidige dannelse. Weyse, som i Harmonien og andre private musikalske klubber ofte spillede Mozarts klaverkoncerter og improviserede, blev derved bekendt som en ypperlig klaverspiller, og da han 1791 fik gode informationer i grev Bernstorffs hus og 1792 ved Schulz’ hjælp blev vikar hos organist Johann Philip Klieme (ca. 1721-94, også Klime eller Kliim) ved Reformert Kirke, kunne han i 1793 flytte fra Schulz og sørge for sig selv. 1794 døde den gamle organist, og Weyse blev hans efterfølger indtil 1805, da han blev forflyttet til Frue Kirke.
Fra 1793 stammer Weyses første udgivne arbejde, seks "Allegri di bravura", hvortil den preussiske kapelmester Johann Friedrich Reichardt (1752-1814), der da besøgte København og var fortryllet af Weyses spil, skaffede en forlægger i Berlin 1796; senere blev de optrykt i schweizeren Nägelis (måske Hans Georg Nägeli 1773-1836) store samling: Répertoire des clavicinistes, 7. suite (1803) og meget rost i Allgemeine Musikalische Zeitung, hvor den for recensenten "ganske ubekjendte Komponist" sammenstilles med selve Händel. Blandt dem findes den ved sine ustandselige modulationer karakterfulde og humoristiske allegro i d-mol, som A. Winding omkring 100 år senere har udgivet med fingersætnings- og foredragsbetegnelser.
Hidtil havde Weyse nærmest været klaverkomponist; han lagde sig nu efter instrumentationen, studerede den praktisk som ivrig deltager i det af Zinck stiftede Musikøvende Selskab og komponerede i årene 1795-99 ikke mindre end syv symfonier hvoraf to først udkom i begyndelsen af 1900-tallet. Den ene (nr. 6 i c-mol) er trykt omkring 1800 i København på Constantin Bruns bekostning, den anden (i es-dur, med variationer) er udkommet i Wien. Af de andre brugte han senere to satser – i omarbejdet skikkelse – som ouverturer til Balders Død og til Macbeth-musikken.Symfonierne, der er komponerede mellem 1795 og 1799, var øjensynligt inspirerede af det repertoire, der blev spillet i København, hvor musikforeningerne og Det kongelige Teater opførte en række symfonier af komponister som Johann Christian Bach, Carl Philipp Emanuel Bach, Karl Friedrich Abel, Franz Beck, Christian Cannabich, Leopold Hoffmann, François-Joseph Gossec og andre. Alle symfonierne består af fire satser: en indledende allegro fulgt af en andante, en menuet og en finale (dog var i første symfoni menuet inden andante). I 4-6. symfoni har førstesatsen en langsom indledning. I alle symfonierne er ydersatserne i sonateform, og de fleste langsomme satser består af variationer over et eller to temaer. Menuetten ligger op ad brugsdansen, som det tillige kendes fra Haydn. Weyse benyttede ofte tidens normalorkester, der havde en dobbelt træblæserbesætning, men i originalversionerne er symfonierne uden klarinetter fraset en enkelt i 4. symfoni. I 2-7 symfoni indgår to trompeter og pauker, ved senere omarbejdelser blev tilføjet klarinetter og basun.1796 falder Weyses første offentlige optræden som klaverspiller, nemlig 16. januar ved en af Kunzen foranstaltet koncert på Det Kongelige Teater. Men virtuosbanen fristede ikke hans noget tilbageholdne natur; hans sidste offentlige optræden var ved Giornovichis koncert den 10. november 1802 (måske Giovanni Giornovichi 1747-1804).
Bekendtskabet med Kunzen og dennes sangbegavede hustru, f. Zuccarini, bragte Weyse til at studere sangens væsen og til at lægge sig mere efter vokalkomposition, end han hidtil havde gjort; i hans Vermischte Kompositionen (København 1798) findes foruden et par sonater, en scherzo osv. kun nogle småsange, nærmest i smag med Schulz’ Lieder im Volkston. Han fik lyst til at prøve sig som dramatisk komponist og havde allerede fået en del af sit syngespil Sovedrikken færdig, da skæbnen i marts 1801 med tung hånd greb ind i den 27-årige mands livsplaner.Han var blevet musikinformator for døtrene af den rige grosserer P. Tutein på hjørnet af Købmagergade og Klareboderne. Mellem den næstyngste datter, den 18-årige, skønne og meget musikalske Julie Tutein og Weyse udviklede der sig et inderligt kærlighedsforhold, men dette blev brudt ved en hård indgriben af hendes pengestolte fader. Fra hendes side var smerten måske ikke så dyb og vedvarende, thi godt tre år senere ægtede hun en rig hollandsk købmand, H. Noltenius.På Weyse derimod virkede sorgen over hans fejlslagne forhåbninger med en sådan magt og fremkaldte en så mørk melankoli, at han efter sit eget udsagn "blev ligegyldig for alt, fortsatte kun mekanisk sine Forretninger for at erhverve Brødet og førte i bogstaveligste Betydning et rent Planteliv". En enkelt lille vemodig romance: Der Eichwald brauset haves dog – hvilket Weyses biograf, A.P. Berggreen oplyser – fra den tid som et minde i toner om Weyses dybe hjertesorg, der førte til, at han forblev ugift hele sit liv.
Tre sørgelige år hengik således. Dog bragte Nägelis manende opfordring til Weyse om igen at levere et bidrag til Répertoire des clavicinistes ham til at mande sig op og at komponere de fire herlige "Allegri di bravura", som findes i 16. suite og senere er udkommet i København i revideret udgave. Man tør vist formode, at han i disse, – hvoraf navnlig den tredje (i es-dur, allabreve-takt) imponerer ved sin kraft og den fjerde (i f-mol) ved sin fortvivlelse, – har søgt at skildre sin kærligheds forskellige faser.
Men derefter sank han igen ned i sin forrige letargi, en søvnlignende sløvhedstilstand. Først i maj 1807, ved opførelsen af Mozarts Don Juan, som da for første gang gik over den danske scene, vakte genfærdsscenen ham til nyt liv. Det slog ned i ham som et lyn, hvordan han i mange år havde forspildt sit liv ved sin åndelige døs. Han tog igen fat på Sovedrikken, (hvis tekst Oehlenschläger havde bearbejdet efter det tyske) fuldendte den, og ved opførelsen 21. april 1809 blev den modtaget med stormende bifald. Publikum jublede over de friske og originale melodier, der straks sang sig ind i hjerterne. Hvem kender ikke De klare Bølger rulled, Skjøn Jomfru, luk dit Vindue op og Det blanke Sværd? Også skal fremhæves det fyrige vandmøllerkor, den glimrende finale i 1. akt, der kulminerer i den syvstemmige sats og de to naive, men morsomme figurer, Brause og Saft, med deres arier.Alt i alt blev stykket ligesom det senere Et Æventyr i Rosenborg Have "et kassestykke" og har i mange år været på repertoiret. Indtil 30. maj 1874 er det opført 100 gange. Det held, Weyse havde som komisk syngespilkomponist, fristede ham til også at forsøge sig i den alvorlige genre. Syngespillet Faruk (tekst af Oehlenschläger), opført 30. januar 1812, holdt sig vel ikke i længden på repertoiret, muligvis både på grund af tekstens og udførelsens mangler; det oplevede fra 1812-34 kun 10 forestillinger, men det nydelige alfekor "Risler, alle Bølger små" glæder os endnu, ligesom også det smukke kor "Salige Fader Achmet" flere gange er opført i Cæciliaforeningen.
I 1814 komponerede han Ludlams Hule, som blev opført 30. januar 1816. Den lidenskabelige litterære kamp, som den gang herskede, og Jens Baggesens vittige persiflerende kritik af Oehlenschlægers på mange punkter rigtignok gyselige tekst gjorde, at dette eventyrdrama ikke kom til den ret, som det på grund af Weyses mesterlige musik fortjente. Ingen, der har hørt den, vil let glemme den kolorit, som Weyse har lagt over de prægtige skottekor, balladen: Der er en Ø i Livet og frem for alt den åndeagtige musik til melodramerne, hvor for første gang (en snes år før end J.P.E. Hartmanns Der Taucher) deklamationen er lagt under strengt rytmisk angivne noder.Trods al spot, ja endog en udpibning, arrangeret af Baggesens parti (27. februar 1819), opnåede dog Ludlams Hule indtil 18. marts 1861: 24 opførelser, og af sangene er jo: "Vil du være stærk og fri", "Tommeliden", "Piben lyder, Trommen skralder" og "Hr. Oberst, en Skotte må slå for sit Land" gået over til at blive folkets ejendom. Den første er med Ingemanns fra 1816 underlagte tekst Dannevang, med grønne Bred blevet en nationalsang. Det er før nævnt, at Weyse brugte en af sine ungdoms symfonier, nemlig nr. 4 i e-mol, som ouverture til tragedien Macbeth i den underlige Schillerske bearbejdelse; derimod var den øvrige musik ny. Navnlig udmærker sig den skønne borgvægtersang Den mørke nat forsvunden er, der danner en så velgørende modsætning til den uhyggelige i Shakespeares ånd komponerede heksemusik. Tragedien opførtes fra 1817-1860 i alt 33 gange og ved en genoptagelse i 1893 (med Emil Poulsen i titelrollen) endnu 11 gange.
Weyse var blevet ked af samarbejdet med Oehlenschläger, og da han i 1819 af kongen havde fået en årlig komponistgage på 1000 rdl. – herfor skulle han gøre fyldest dels ved at levere den kantatemusik til de store kirkehøjtider, som alt fra slutningen af det foregående århundrede var indgået som et led af gudstjenesten, dels ved at komponere festoperaer (til kongens fødselsdage) – modtog han fra teaterdirektionen Caspar Johannes Boyes (1791-1853) tekst til Floribella, et lige så udramatisk arbejde som samme forfatters Elisa.Weyses ædle og mange steder højst karakteristiske musik, som f.eks. de interessante unisono-kor af maurere, romancen Fuglen tier, Skoven hviler og alfemusikken, kunne desværre ikke holde stykket oppe, og efter ni opførelser 1825-27 henlagdes det. Musikforeningen, som blev stiftet på Weyses fødselsdag 1836, udgav året efter et klaverudtog af stykket og har senere ofte opført udvalg af det ved sine koncerter.
Hans næste dramatiske arbejde, Et Æventyr i Rosenborg Have, havde derimod en stor succes. J.L. Heibergs åndrige og morsomme tekst og Weyses med nænsom hånd illustrerende musik indgik her en "tæt Forening af Ord og Toner". I begyndelsen syntes mange nok, at med undtagelse af nogle af sangene som Man siger hjertet har ej Rum, slutningssangen og den ypperlige, senere indsatte En Elskovs Erklæring savnedes det melodiøse element; men efterhånden fik man ørerne op for de mange fine, karakteriserende træk, som Weyse har anbragt selv i de kombinerede stykker. Og den livlige ouverture er ret et mønster på en lystspilouverture; uden at være potpourriagtig – en form Weyse ringeagtede – giver den et helt lille tonemaleri af livet i den gode, gamle Kongens Have, hvor man hører børnenes muntre leg og vindens sus i træernes kroner, ja end ikke de fjerne signaler ovre fra eksercerpladsen mangler.Denne muntre operette, hvori Weyses ejendommelige humor så tydelig åbenbarer sig, er endnu ligesom Kuhlaus Elverhøj et af vore patriarkalske yndlingsstykker; fra sin første opførelse 26. maj 1827 indtil 15. maj 1893 er den gået på Det Kongelige Teater i alt 140 gange og endvidere på Dagmarteatret 21 gange (1903-4).
Hans sidste arbejde for scenen var den romantiske opera Festen på Kenilworth, opført 6. januar 1836. Teksten var af H.C. Andersen, hvem Weyse havde taget sig meget af. Fra komponistens side var det et dygtigt arbejde med gode intentioner, udtryksfuld deklamation og karaktertegning, men teksten manglede dramatisk nerve, og stykket blev efter syv opførelser endnu samme år lagt hen. Som de bedste partier kan fremhæves den smukke flydende ouverture, der oftere er spillet i Musikforeningen, den bekendte vise om Amerika og finalen af 2. akt, hvor de forskellige karakterdanses melodier med polyfon kunst forenes i et ensemble. Samfundet til udgivelse af dansk musik har udgivet et klaverudtog af denne opera.
Siden 1802 havde Weyse ikke optrådt offentlig som klaverspiller, men som en feteret gæst i datidens mest ansete selskabskredse, således hos Constantin Brun, Gyllembourg-Heibergske og hofvinhandler Waagepetersen, hos familien Hertz i Roskilde og hos Stampes på Nysø – thi længere udflugter fra Weyses kære København var ham imod, – satte han tit de taknemmelige tilhørere i henrykkelse ved sine improvisationer, hyppigt i kontrapunktiske former, i vanskelige taktarter, ja stundum over de særeste temaer. Den bøhmiske pianovirtuos Ignaz Moscheles (1794-1870) som i 1829 besøgte København og selv var en habil improvisator, forbavsedes over Weyses eminente dygtighed og opfordrede ham – ligesom i sin tid Reichardt – til at nedskrive sine fantasier. Denne opfordring fra en kenders side gav impulsen til Weyses store og vanskelige "Allegro di bravura" i a-mol, op. 50, tilegnet Moscheles (1831).Samme år skrev Weyse for den åndfulde klaverspillerinde fru Josephine Tutein – datter af syngemesteren Giuseppe Siboni der 1827 oprettede det første musikkonservatorium i København – sine bekendte otte etuder op. 51 og 1837 de fire etuder op. 60, tilegnede Nic. Gerson. Begge disse stemningsfulde hæfter giver, uagtet de er i den bundne etudeform, vistnok en god antydning af Weyses mærkelige klaverimprovisationer. Særlig interesse har den dejlige f-mol-etude af op. 60 ved de berøringspunkter, den har med den sidste af de tidligere nævnte fire "Allegri di bravura" i Répertoire des clavicinistes. Den er ligesom en efterklang af komponistens ungdomskærlighed, men her i en afklaret og afdæmpet belysning.
Robert Schumann har omtalt Weyses etuder som hidrørende fra "en original ånd, der står aldeles selvstændig, måske kun noget beslægtet med Beethoven".På orgel var Weyse en ikke mindre genial improvisator. J.M. Thiele omtaler i sine livserindringer en juleaftensstemning i Roskilde Domkirke, hvor Weyse – under et af sine hyppige besøg i provst Hertz’ familie – fantaserede på det herlige orgel, så at alle de tilstedeværende følte sig højtidelig grebne. Franz Liszt, der koncerterede i København i juli 1841, hørte Weyse i Frue Kirke på orglet improvisere en dobbeltfuga i 5/4 takt, "som uden Overdrivelse varede henved en halv Time; han rørte mig til Tårer og henrev mig til Beundring. Aldrig før havde Orglet således udfoldet sig for mig i sin hele Storhed og Herlighed". Også J.P.E. Hartmann, der blev Weyses efterfølger ved Frue Kirke, har udtalt, at Weyse var "en af de første Organister, som nogen Sinde har existeret".
Som protestantisk kirkekomponist må Weyse stilles meget højt. Uagtet han med sin flersidige dannelse også havde fordybet sig i filosofiens labyrinter, havde han alligevel bevaret sin barnetro, og det er med denne som bund, at han har kunnet skabe sine barnlig-fromme Ingemannske morgen- og aftensange (komponerede 1837 og 1838), perler i vor åndelige sanglitteratur.Ligeledes indtager hans salme til Grundtvigs opvækkende tekst Den signede Dag, der blev komponeret 1826 ved tusendårsfesten for kristendommens indførelse i Danmark, en høj rang blandt vore koraler. Den skønne Grundtvigske bryllupssang Det er så yndigt at følges ad er oprindelig komponeret af Weyse til F.C. Hillerups tekst ved L. Mantheys sølvbryllup 1833. I begyndelsen af 1900-tallet hørtes Weyses kirkekantater kun lidt og da kun som koncertmusik; på hans tid opførtes de efter gudstjenesten på de store højtider, hvortil de var skrevet, og folk strømmede til kirkerne for at høre den herlige musik og derved søge en religiøs opbyggelse.
Hans første kantate fremkom ved festen i anledning af Reformationens 300-årige jubilæum og blev opført 31. oktober 1817 i Trinitatis Kirke. Frederik Høegh-Guldberg (1771-1852) – søn af Ove Høegh-Guldberg – havde skrevet teksten, der begynder med: I festlig andagt samler eder! Det er heri, at der forekommer den smukke duet for sopran og tenor Velkommen festlig og fro og det storartede, jublende, seksstemmige slutningskor Hellig er Gud! Al Jorden er fuld af hans Ære, der fik Grønland til at udbryde, at dette kor ville på dommedagen skaffe Weyse Vorherres tilgivelse for hvilke synder han end måtte have begået.Hvilket indtryk på alle denne kantate gjorde, tør formodes af, at den blev gentaget næste år i april ved en koncert i samme kirke, hvor tillige hans i gammel italiensk stil komponerede miserere for fem solostemmer og kor (udgivet af Musikforeningen) blev udført, og i maj blev den brugt til de Massmannske søndagsskolers fest.December bragte julekantaten Fryd dig Zion (tekst af Thomas Thaarup), hvori kvintetten Klar som Livets Morgen afslutter med det i al sin rene simpelhed så andagtvækkende englekor Ære være Gud i Evighed og på Jorden brodersind og Fred!. Slag i slag fulgte nu fire kantater af Thaarup, nemlig 1819 en passionskantate Almagt! Visdom!, hvoraf koret i es-mol Angest ruger over Jorden og den påfølgende koral med harpeakkompagnement særlig gjorde indtryk på tilhørerne og endnu i dag ville gøre det. Fru Gyllembourg giver i Familien Polonius en ypperlig skildring af denne musik.1820 pinsekantaten: Du troner i en evig Strålepragt; i denne kantate findes det berømte orkankor, hvori Weyse med så stor virkning har brugt piccolofløjten, et instrument, man dengang i alt fald ikke var vant til at høre i kirkemusik. Slutningskoret med den store femstemmige fuga "Halleluja" er et af Weyses mest inspirerede kirkelige arbejder; den er skrevet næsten som i et åndedrag og kan værdig stilles ved siden af Händels "Halleluja" i Messias.I påskekantaten Hil dig, Livets Morgenrøde og nytårskantaten Æonen fødes, den forgår, begge fra 1821, interesser særlig de store fugerede slutningskor; desuden det i påskekantaten lige før den ypperlig placerede gamle koralmelodi Af Højheden oprunden er anbragte malende kor i c-mol "Den stjærneløse Nat indhyller Jorden, Afgrunden drøner ved Jehovas Torden, lyst flammer Golgatha i blåligt Lyn!".Den Ambrosianske Lovsang O store Gud, vi love Dig! (1825) satte Weyse selv megen pris på. Det var den, som Andersen skulle overbringe Luigi Cherubini. Nægtes kan det ikke, at det store slutningsamen er en fortræffelig fuga, og Weyse forsikrer selv, at det kostede ham en måneds arbejde, inden han fik den behørige "simplicitet" i den; men der er noget vist køligt udbredt over hele kantaten, så man kan forstå, at Cherubini fandt den for "protestantisk.".
Fra samme år stammer Liebenbergs passionskantate Jesu Opofrelse. 7. juni 1829 blev den nyopbyggede Frue Kirke indviet ved en kantate af Weyse og Ove Malling Alvældens Gud vi prise. Heri kan fremhæves koret, hvor rædselsscenerne fra kirkens brand i 1807 skildres – Weyse havde jo selv været vidne dertil – og den ender med den udmærkede koral Stå fast og tryg.
Alle de nævnte kantater udkom i klaverudtog på foranstaltning af en del musikvenner, som med boghandler J. Riise i spidsen 1830 indbød til subskription på Weyses kirkekompositioner. Ligeledes udkom Påskekantate af J.M. Hertz (fra 1829) og flere af de større lejlighedskantater, som de to formælingskantater 1828 og 1829, Rahbeks minde (i Studenterforeningen 1830) og universitetets sørgekantate over Frederik VI (1840) med den dejlige sang Til Roskild har de kong Frederik bragt.Over en halv snes større kantater henlagdes i manuskript på Det Kongelige Bibliotek, til hvilket Weyse havde testamenteret alle sine musikalier. Af hans to meget kendte Heibergske universitetskantater henligger den til kongens fødselsdag Se, dine Sønner forsamles på ny, hvori sangen "Gjenlyd af det Ord" findes, endnu utrykt. Den anden, der endnu stadig bruges til Reformationsfesten Vær hilset Lys fra sandheds Væld, med de herlige melodier Stjærnen stod på Nattens Himmel, terzetten Hil dem, som kæmpe og frem for alt sangen om Luther på Wartburg, blev i begyndelsen af 1900-tallet udgivet af Samfundet til Udgivelse af dansk Musik.
Foruden den række af større vokalkompositioner, som oven for er omtalt, har Weyse også skrevet en mængde mindre, hvoraf her kun skal nævnes enkelte som: Duftende Enge og kornrige Vange (1820), Der er et Land, dets Sted er højt mod Norden (1826), Hvor Bølgen larmer højt fra Sø (1837), der er blevet virkelige fædrelandssange, de to yndefulde Natten er så stille og Ton søde Strænge (blandt hans 12 skolesange), sangen om Willemoes, Dejlig er den Himmel blå og flere, ligesom han også har indlagt sig stor fortjeneste af vor folkesang ved sin harmoniske bearbejdelse af 100 gamle Kæmpevisemelodier (1839 og 1841). Men det, der vistnok vil bære hans navn længst frem til efterverdenen, er det store udvalg af over 100 af hans Romancer og Sange, som efter hans død blev udgivet ved Musikforeningen, og som hørte til de bedste musikalske skatte i danske hjem i begyndelsen af 1900-tallet.
Han var ikke blot den store, lærde komponist, men tillige folkets sanger i ædleste betydning, thi over hans melodier hviler der noget hjemligt, noget ejendommelig nationalt, men som derfor heller ikke har kunnet tabe sig under den store udvikling af livets vilkår fra Frederik VIs dage og til begyndelsen af 1900-tallet.Af sin samtid skattedes Weyse højt, ikke blot som kunstner, men også som menneske; hans ægte danske sind, hans noble tænkemåde og hans varme hjerte, der somme tider skulte sig under en spøgefuld og bizar satires kåbe, virkede tiltrækkende på alle, som han kom i berøring med, både ældre og yngre, hvilke han gerne modtog i sin gæstfri ungkarlebolig, der i mange år var i Kronprinsessegade, lige over for Kongens Have.
Hans underholdende breve, der er trykt i to fyldige bind i 1964, giver et godt begreb om hans storartede sprogfornemmelse, opmærksomme blik, harmløse vittighed og kærlige omsorg for sine venner. 
Et smukt billede af Weyse har Ingemann tegnet i sin roman Landsbybørnene som den gamle professor, og ligesom denne hensov blidt og stille, således døde også Weyse natten mellem 7. og 8. oktober 1842 i sine unge venners kreds uden længere tids sygdom.
Hans minde hædredes ved sørgefester i Det Kongelige Teater, hvor Heibergs dejlige prolog – med den bekendte strofe "Og ejed han ingen andre små" – blev fremsagt, og i Musikforeningen, hvor en kantate af H. Hertz (Henrik Hertz ?) og J.P.E. Hartmann blev opført. Også mens Weyse levede, skortede det ikke på ydre anerkendelse. 1816 fik han titel af professor, 1819, som nævnt ovenfor, komponistgage, blev 1830 medlem af Det Kongelige Musikakademi i Stockholm, 1837 æresmedlem af Musikforeningen og 1842, ved sit 50-årige organistjubilæum, æresdoktor ved universitetet. Weyses bronzebuste, modelleret af H.V. Bissen, blev 1866 opstillet på Frue Plads.
Gorm Busk: "Weyses klavermusik" (Dansk årbog for musikforskning 23; 1995; s. 11-21)
Jørgen Poul Erichsen: "Den kronede danske nationalsang fra 1819 og hvad deraf fulgte. En litterær pennefejde med musikalsk efterspil" (Fund og Forskning, Bd. 22; 1976)
Dan Fog: Kompositionen von C.E.F.Weyse; København 1979 (komplet værkfortegnelse)
Sophus A.E. Hagen: "C.E.F. Weyse" (Dansk Biografisk Lexikon, 1. udgave, bind XVIII, s. 478-489)
Claus Røllum-Larsen: "Tre ukendte Weysebreve" (Dansk årbog for musikforskning 16; 1985; s. 41-52)
Heinrich W. Schwab: "“Plusieurs fois je me sentis ému jusqu’aux larmes en l’écoutant”. Zur Improvisationskunst des Klavier- und Orgelspielers C.E.F. Weyse" (Dansk årbog for musikforskning 31; 2003; s. 37-60)
Nils Sjørring: Musikkens Historie i Danmark; Bind 2: 1750-1870; Politikens Forlag 1978; ISBN 87-567-2735-6
Inger Sørensen: "Hensigten helliger midlet... Om musikforeningens ouverture-konkurrence 1840" (Fund og Forskning, Bd. 44; 2005)

Caernarfon Castle (walisisk Castell Caernarfon) er en middelalderlig fæstning i Caernarfon, Gwynedd i det nordvestlige Wales. Borgen ejes af Cadw, der er den walisiske regerings organisation til at bevaring af historiske bygninger. Allerede i 1000-tallet stod en motte-and-baileyfæstning i byen. Den stod til 1283, da den engelsk kong Edvard 1. begyndte at erstatte den med den nuværende fæstning i sten. Kongens by og fæstning var administrativt centrum for Nordwales, og derfor blev forsvarsværkerne store og kraftige. De blev lavet som en forbindelse mellem Caernarfons romerske by og det romerske fort i Segontium tæt ved.
Mens slottet blev bygget, blev bymuren bygget omkring Caernarfon. Den kostede mellem 20.000 og 25.000£ og stod færdig i 1330. Caernarfon Castles ser ude fra næsten intakt, men der er ikke bygninger inden for murene, og mange byggeplaner blev aldrig fuldført. Byen og slottet blev angrebet i 1294, da Madog ap Llywelyn anførte et oprør mod englænderne. Caernarfon blev generobret året efter. Under Glyndwroprøret i 1400–1415 blev slottet belejret. Da Tudordynastiet overtog den engelske trone, blev spændingerne mellem waliserne og englænderne mindre, og borge blev mindre vigtige. Derfor begyndte Caernarfon Castle at forfalde.
På trods af manglerne blev Caernarfon Castle brugt af kavalererne under den engelske borgerkrig, og det blev belejret tre gange af rundhovederne. Det var sidste gang, at slottet blev brugt i krig. Helt til 1800-tallet fik det lov at forfalde, før staten bekostede reparationer. Både i 1911 og 1969 blev slottet brugt til indsættelsen af prinsen af Wales. Det er en del af verdensarvsstedet "Kong Edvards borge og bymure i Gwynedd".
Den første fæstning ved Caernarfon blev bygget af romerne. Deres fort, som hed Segontium, lå i udkanten af den nuværende by. Fortet stod tæt på en banke ved floden Seiont; det er sandsynligt, at det blev bygget her, fordi det lå godt for trafikken på Seiont, som har kunnet skaffe forsyninger til Segontium. Caernarfon stammer fra navnet på det romerske fæstning. På walisisk hedder stedet "y gaer yn Arfon": "fæstningen på land overfor Môn"; Môn er det walisiske navn for Anglesey. Der vides ikke meget om, hvad der skete med Segontium og byen der lå her, efter romerne forlod Storbritannien i begyndelsen af 400-tallet.
Efter den normanniske erobring af England rettede Vilhelm Erobreren blikket mod Wales. Ifølge Domesday Survey fra 1086 var den normanniske Robert of Rhuddlan ansvarlig for hele det nordlige Wales. Han blev dræbt af waliserne i 1088. Hans fætter, jarlen af Chester Hugh d'Avranches, genvandt den normanniske kontrol i det nordlige Wales ved at opføre træborge; en på et ubekendt sted i Meirionnydd, en i Aberlleiniog på Anglesey samt en i Caernarfon. Denne tidlige fæstning lå på en halvø, der blev skabt af floden Seionts Manaistræde. Det har sandsynligvis været en motte and bailey med en træpalisade på en jordbanke. Mens motten blev integreret i den edvardianske borg, er placeringen af den oprindelige bailey ukendt, selvom den muligvis har ligget nordøst for motten. Udgravninger på toppen af motten i 1969 viste ingen tegn på middelalderlig beboelse. Det antyder, at alle tegn herpå er blevet fjernet. Det er sandsynligt, at der på motten stod et tårn i træ, kaldet et keep. Waliserne generobrede Gwynedd i 1115, og Caernarfon Castle kom i de walisiske fyrsters besiddelse. Fra samtidige dokumenter, der er skrevet på slottet, vides det at Llywelyn den Store og senere Llywelyn ap Gruffudd overnattede på borgen Caernarfon.
Den 22. marts 1282 udbrød der krig mellem England og Wales. Den walisiske leder, Llywelyn ap Gruffudd, døde 11. december samme år. Hans bror Dafydd ap Gruffydd fortsatte kampen mod englænderne, men i 1283 stod Edvard 1. som sejrherre. Edvard marcherede gennem det nordlige Wales og erobrede bl.a. Dolwyddelan og etablerede siden fæstningen Conwy. Krigen kom endelig til en ende i maj 1283, da Dafydd ap Gruffudds sidste fæstning Dolbadarn Castle blev erobret. Kort efter påbegyndte Edvard byggeriet af borge i Harlech og Caernarfon. Borgene i Caernarfon, Conwy og Harlech var de mest imponerende i Wales på deres tid, og opførelsen af disse bidrog – sammen med andre af Edvards borge i landet – med at etablere det engelske styre i dette område. Stenhuggeren, der var ansvarlig for designet og udførslen af byggeriet på Caernarfon Castle, var sandsynligvis James of Saint George, der var en erfaren arkitekt og militæringeniør og spillede en vigtig rolle i opførelsen af Edvards borge i Wales. Ifølge Flores Historiarum blev liget af den romerske kejser Magnus Maximus fundet ved Caernarfon under opførelsen af borgen og den planlagte by, og Edvard 1. beordrede, at han blev genbegravet i en lokal kirke.Opførelsen af den nye stenfæstning var en del af et plan af bygninger, der ændrede Caernarfon: bymure forbundet til borgen blev tilføjet, og en ny havn blev bygget. Den tidligste reference til byggeriet i Caernarfon er dateret 24. juni 1283, hvor en grøft var blevet gravet for at adskille borgområdet fra byen mod nord. En bretagium, en slags palisade, blev bygget omkring området for at beskytte det, indtil de permanente forsvarsværker stod færdige. Tømmer blev sejlet hertil helt fra Liverpool. Sten blev brudt i Anglesey og omkring byen. En arbejdsstyrke på omkring 100 mand stod for gravning af voldgraven og bygning af fundamentet til borgen. Området blev udvidet og begyndte at nærme sig byen; huse blev revet ned for at gøre plads til borgen. Beboerne fik først erstatning tre år senere. Imens stenfundamentet til borgen blev bygget, blev der opført bindingsværksbygninger til Edvard 1. og hans dronning Eleanor af Kastilien. De ankom til Caernarfon enten den 11. eller 12. juli 1283 og blev der i over en måned.
Opførelsen af Caernarfon Castle fortsatte i vinteren 1283-1284. Fæstningens færdiggørelse er uklart, men arkitekturhistoriker Arnold Taylor har foreslået, at da Edvard og Eleanor besøgte stedet igen i påsken 1284, kan Eagle Tower have stået færdig. Statute of Rhuddlan, udstedt den 3. marts 1284, gjorde Caernarfon til et borough og det administrative centrum for Gwynedd county. Ifølge traditionen blev Edvard 2. født på Caernarfon Castle den 25. april 1284. Edvard blev gjort til prins af Wales i 1301, med kontrol over Wales og hele områdets skatteindtægter. Siden er titlen givet til den ældste søn af monarken. Ifølge en berømt legende lovede kongen waliserne, at han ville udnævne "en prins født i Wales, der ikke kunne tale ét ord engelsk", og løftet holdt han ved at præsentere sin spæde søn for dem. Historien er muligvis apokryf, da den kun kan spores tilbage til 1500-tallet. I 1284 blev Caernarfon forsvaret af en garnison på 40 mand, mere end de 30 mand på Conwy og Harlech. Selv i fredstid, hvor de fleste borge kun havde en garnison på nogle få mænd, var der mellem 20 og 40 mand på Caernarfon som følge af stedets vigtighed.I 1285 stod størstedelen af Caernarfons bymure færdige, mens arbejdet på borgen fortsatte. Udgifterne til opførelsen var beskedne i 1289, og kilderne til opførelsen slutter i 1292. Edvard 1.'s kampagne med borgbyggerier i Wales kostede £80.000 mellem 1277 og 1304, og £95.000 mellem 1277 og 1329; i 1292 var £12.000 blevet brugt på opførelsen af borgen i Caernarfon – hvoraf den sydlige facade var kommet længst – og bymurene. Da den sydlige mur og bymurene sluttede ring om Caernarfon, var det planen at bygge slottets nordlige mure til sidst.
I 1294 udbrød der et oprør, der blev styret af den walisiske prins Madog ap Llywelyn. Da Caernarfon var centrum for administrationen i Gwynedd og symbol på den engelske magt i området, blev det målet for waliserne. Madogs soldater ødelagde bymurene og indtog byen i september. Slottet blev kun forsvaret af en grøft og en midlertidig barrikade. Det blev hurtigt erobret, og der blev stukket ild til alt, der kunne brænde. Ilden raserede Caernarfon og efterlod et spor af ødelæggelse i sit kølvand. I sommeren 1295 kom englænderne igen og indtog Caernarfon. I november samme år begyndte englænderne at genbefæste byen. Genopførelsen af bymurene havde høj prioritet, og £1.195 (næsten halvdelen af det beløb, der blev brugt på et opføre dem i første omgang) blev brugt på at færdiggøre dem to måneder forud for tidsplanen. Fokus blev herefter vendt mod borgen og på et afslutte det arbejde, der var blevet indstillet i 1292. Efter oprøret var slået ned, begyndte Edvard at opføre Beaumaris Castle på Anglesey. Arbejdet blev styret af James of Saint George, og Walter af Hereford overtog byggeriet i den nye fase af Caernarfons opførelse. Mod slutningen af 1301 var der blevet brugt yderligere £4.500 på slottet med fokus på den nordlige mur og tårnene. Kilder fra mellem november 1301 og 1304 er ikke bevaret, muligvis fordi der ikke blev arbejdet på borgen, da fokus flyttede nordpå, hvor englænderne var i krig med Skotland. Kilder viser, at Walter af Hereford havde forladt Caernarfon og var i Carlisle i oktober 1300; han var fortsat beskæftiget med krigen med skotterne frem til efteråret 1304, hvorpå arbejdet på Caernarfon fortsatte. Walter døde i 1309 og hans næstkommanderende, Henry af Ellerton, overtog pladsen som bygherre. Byggeriet fortsatte støt indtil 1330.
Fra 1284 til 1330, hvor kilderne slutter, blev der brugt mellem 20.000 og 25.000£ på Caernarfon Castle og bymurene. Et beløb af denne størrelse var en enorm sum, der var langt større end det, der blev brugt på Dover Castle og Château Gaillard, der var blandt de største og mest imponerende fæstninger fra slutningen af 1000-tallet til begyndelsen af 1200-tallet. Senere tilføjelser til Caernarfon var ikke særlig omfattende, og det, der er tilbage af slottet, stammer hovedsageligt fra Edvards tid. På trods af de store summer, der blev brugt på slottet, var der mange af planerne for byggeriet, som aldrig blev gennemført. Bagpartiet på King's Gate (indgangen fra byen) og Queen's Gate (indgangen fra sydøst) blev ikke færdigbygget, og fundamenterne inden for borgens mure markerer, hvor bygningerne ville stå, hvis byggeriet var fortsat.
I omkring 200 år efter Edvards erobring af Wales virkede hans tiltag for at holde sammen på området. I den tid var der konstant en garnison på slottet, og Caernarfon var de facto hovedstaden i Nordwales. Den walisiske befolkning blev diskrimineret, idet administrative stillinger ikke gik til dem, og selve byen Caernarfon var kun åben for walisere på markedsdage, hvilket skabte splid mellem englænderne og waliserne. Det resulterede i et oprør kaldet Glyndwroprøret (1400–1415). Under opstanden var Caernarfon et af målene for Owain Glyndwrs hær. Byen og slottet blev belejret i 1401, og i november samme år stod slaget ved Tuthill  mellem Caernarfons forsvarere og den angribende hær. I 1403 og 1404 blev Caernarfon atter belejret af walisiske soldater med støtte fra Frankrig, og Caernarfon havde en garnison på omkring 30 mand. Starten på Tudordynastiet på den engelske trone i 1485 indvarslede en ændring i måden, hvorpå Wales blev administreret. Tudorerne var af walisisk herkomst, og deres styre løsnede op for spændingerne mellem waliserne og englænderne. Som et resultat heraf blev borge som Caernarfon, som var sikre steder at styre landet fra, mindre vigtige. Vedligeholdelsen blev forsømt, og i 1538 beskriver kilder, at mange borge i Wales var "moche ruynous and ferre in decaye for lakke of tymely reparations" ("meget ødelagte og i forfald på grund af manglende rettidige reparationer").
Både murene omkring borgen og byen Caernarfon forblev i god stand, mens andre dele af bygningerne, som krævede mere vedligeholdelse – som tagene – var stærkt i forfald, og meget tømmer var rådnet. Standen var så dårlig, at af slottets syv tårne og to portbygninger var det kun Eagle Tower og King's Gate, der var under tag i 1620. Alle bygningerne inden for borgens mure var revet ned, og alt værdifuldt som jern og glas, der kunne bruges andetsteds, var fjernet. På trods af bygningernes forfald inden for murene, var forsvarsværkerne stadig i så god stand under den engelske borgerkrig i midten af 1600-tallet, at slottet blev brugt af en garnison af kavalererne. Caernarfon Castle blev belejret tre gange under denne krig. Officeren John Byron, 1. Baron Byron overgav Caernarfon til rundhovedernes tropper i 1646. Det var sidste gang, at Caernarfon Castle blev anvendt i krig. Selv om der i 1660 blev givet ordre til, at slottet og bymurene skulle blive rives ned, så blev arbejdet opgivet på et meget tidligt stadie og blev muligvis aldrig påbegyndt.
Selv om slottet undgik at blive revet ned, blev det forsømt helt til slutningen af 1800-tallet. Fra 1870'erne betalte staten reparationer på Caernarfon Castle. Llewellyn Turner styrede arbejdet og udførte restaurering og genopførelse af slottet i stedet for blot at konservere det eksisterende. Trapper, krenelering og taget blev repareret, og senere tilkomne bygninger nord for voldgraven blev fjernet, da man mente, at de ødelagde udsigten. Det skete på trods af protester fra de lokale. I Office of Works' regi og senere dets efterfølgere siden 1908 blev slottet bevaret som følge af dets historiske betydning. I 1911 blev Caernarfon brugt til indsættelsen af prinsen af Wales første gang siden prins Edvard (den senere Edvard 8.), der var den ældste søn af den nyligt kronede kong George 5.. Cememonien foregik i Caernarfon, fordi premierminister David Lloyd George var waliser opvokset i Caernarfonshire, havde insisteret på at afholde den her. I 1969 blev ceremonien gentaget ved indstættelsen af Charles, prins af Wales. Selv om Caernarfon Castle har tilhørt den engelske krone, siden den blev bygget, bliver den i dag vedligeholdt af Cadw, der er den walisiske regerings historiske afdeling, der varetager vedligeholdelse af Wales' historiske monumenter. I 1986 kom Caernarfon på UNESCOs Verdensarvsliste som en del af "Kong Edvards borge og bymure i Gwynedd" i anerkendelse af dens globale betydning og for at hjælpe med at bevare stedet. Slottet huser Royal Welch Fusiliers Museum. I 2015 blev der opført en ny indgangspavillon, der blev designet af arkitektfirmaet Donald Insall Associatres.
Caernarfon Castles udseende var påvirket af ønsket om at opføre en imponerende bygning som symbol på det nye engelske styre. Det var særlig vigtigt, fordi Caernarfon blev centrum for styret af Nordwales. Grundplanen af den edvardianske borg blev hovedsageligt bestemt af landet og undergrunden, selv om den tidligere fæstnings motte også kom med i strukturen. Det er en lille borg, der er formet lidt som et ottetal. Den er delt op i to borggårdee: en øvre og en nedre gård i henholdsvis øst og vest. De kongelige beboelsesrum lå i den østlige del, men blev aldrig færdiggjort. Opdelingen skulle have været etableret med en række befæstede bygninger, men disse blev heller aldrig opført.
Langs slottets ringmur er der adskillige polygonale tårne. Der er krenelering langs toppen af murene og tårnene, og langs den sydlige mur er flere platforme til artilleri. Oprindelig skulle der være tilsvarende på den nordlige mur, men disse blev aldrig bygget. Ifølge militærhistorikeren Allen Brown skulle dette være med til at gøre Caernarfon Castle "en af de mest enorme koncentrationer af ildkraft fra middelalderen".
De fleste af de nordlige tårne er fire etager høje inklusive kælder. Eagle Tower, der står i det vestlige hjørne, er slottets største tårn. På toppen er tre mindre tårne, som tidligere havde statuer af ørne. Tårnet indeholdt slottets store beboelsesafdeling og blev sandsynligvis bygget til sir Otton de Grandson, den første justitiarius i Wales. I kælderniveau fandtes en port ud til vandet, hvor gæster, som kom sejlende via floden Seiont, kunne komme ind i borgen. Slottet fik vand fra en brønd i Well Tower.Caernarfons udseende adskiller sig fra andre af de borge, som Edvard 1. opførte, med bånd af farvede sten i murene, og polygonale, frem for runde, tårne. Der har været stor debat blandt akademikere over årsagen til disse særegne arkitektoniske detaljer. Historikeren Arnold Taylor argumenterer for, at designet af borgen er en repræsentation af Konstantinopels bymur. Den bevidste brug af billeder fra det Østromerske Rige var derfor en slags underbygning af Edvard 1.'s autoritet og indflydelse fra den romerske kejser Magnus Maximus' drøm. I hans drøm ser Maximus et fort, "det fagreste mennesket nogensinde har set", i en by ved en flodmunding i et bjergrigt land og på en anden ø. Edvard fortolkede dette til at betyde, at Segontium var byen i Maximus' drøm, og skabte en kejserlig forbindelse ved opførslen af Caernarfon Castle. Nyere forskning fra historikeren Abigail Wheatley har givet anledning til en teori om, at designet på Caernarfon ganske vist var en understregning af Edvards autoritet, men at det trak på billedsprog fra romerske steder i Storbritannien for at skabe en lighed med kong Arthur og hans berettigelse for kongen.Der er to hovedindgange på slottet; den ene går fra byen (King's Gate), og den anden giver direkte adgang til slottet uden at skulle igennem byen først (Queen's Gate). Formen er typisk for tiden – en passage mellem to tårn. Hvis King's Gate var blevet bygget færdig, ville en besøgende først skulle over to vindebroer og herefter igennem fem porte, under seks faldgitre og herefter igennem et sving mod højre for at ende i den nedre borggård. Langs ruten var adskillige skydeskår til bueskytter og mordhuller. En statue af Edvard 2. blev rejste i en niche med udsigt over byen over indgangen til King's Gate. Ifølge arkitekturhistorikeren Arnold Taylor så "demonstrerer ingen bygning i Storbritannien på samme måde den imponerende styrke i middelalderlige befæstninger end det store tvillingetårn ved indgangen til Caernarfon Castle." Queen's Gate er ualmindelig, idet indgangen er over jordniveau; denne konstruktion er sket som følge af integrationen af den tidligere motte, der hæver jordhøjden inden for murene i forhold til udenfor. Udefra ville der være adgang til porten via en stenrampe, som ikke længere eksisterer.Mens ringmuren og tårnene stadig står stort set intakte, så er fundamenterne, alt hvad der er tilbage af bygningerne inden for murene. De kongelige gemakker fandtes i den øvre borggård, mens den nedre indeholdt administrationsbygninger som lager, stalde og køkkenet, der lå umiddelbart vest for King's Gate. På baggrund af det relativt spinkle fundament har Taylor fremsat en teori om, at køkkenet ikke var særlig solidt bygget. Andre vigtige dele af slottets beboelsesdel var Storsalen, der var anlagt på sydsiden af den nedre borggård, og den var omkring 30,5 m lang. Selv om fundamentet er det eneste, som er tilbage i dag, har det været en imponerende bygning i dens storhedstid med fin arkitektur. Den blev brugt af de kongelige og deres gæster. Hvis Caernarfon var blevet færdig som planlagt, ville den kunne have haft et hofhold på flere hundrede personer.

Bernina var en københavnsk café, der var kendt som hjemsted for byens bohemer og litterater i det 19. århundredes sidste to årtier. Caféen lå i den stadig eksisterende ejendom Vimmelskaftet 47/Badstuestræde 2 kendt som Tuteins Gård.
Den pilasterprydede bygning i gul blankmur i fem etager er opført 1800-01 af Johan Martin Quist for den rige handelsmand og fabrikant Friederich Tutein (1757-1853) som en af byens anseligste gårde. Den har 7 fag mod Vimmelskaftet, rundt hjørne med 1 fag og oprindeligt 2 fag mod Badstuestræde. Forhuset mod Badstuestræde i 3 fag blev tilføjet i samme stil 1881-83 af grosserer Reinholdt W. Jorck, som havde købt ejendommen i 1880. Bygningen er senere blevet stærkt ombygget og har bl.a. fået isat nye, store vindueshuller.
Café Bernina åbnedes i oktober 1881 på Vimmelskaftet 47 af schweizeren, konditor og vinhandler D.B. Schucani, som førhen havde arbejdet hos Stephan à Porta i Café à Porta på Kongens Nytorv. Navnet henviser til Bernina Alperne i Schweiz. I indgangsdøren til bygningen kan man stadig se Berninas navnetræk i gulvmosaikken samt et rødt schweizisk våbenskjold, som refererer til den første ejers herkomst. Indretningen i mezzanincaféen, som man entrede via en marmortrappe, bestod bl.a. af glasloft og karakteristiske runde marmorborde med et tungt metalunderstel. Bordene blev på grund af deres soliditet anvendt op til få år før caféens lukning i 1953.I maj 1882 stiftedes Studentersamfundet, en politisk-demokratisk forening af studenter der havde meldt sig ud af Studenterforeningen i protest mod denne forenings konservative retning. Medlemmerne af Studentersamfundet havde lejet mødelokaler i Badstuestræde, men caféens hyggelige omgivelser trak mere i medlemmerne, og det blev efterhånden deres officielle mødested.
Særligt medlemmernes tanker om mere ligestilling mellem kønnene, og de unge kvinders deltagelse i det sociale samvær vakte samtidens forargelse. Foruden studenterne deltog også ofte foreningens prominente medlemmer og gæster såsom Georg Brandes, Holger Drachmann, Karl Gjellerup og Sophus Schandorph.
Ikke mange politikere fandt vej til Bernina, men politikeren J.K. Lauridsen, der gik under navnet "Je Kaa", var også stamgæst. Han var også en ledende skikkelse i Studentersamfundet.
Fra oktober 1885 overtog konditoren af en anden schweizer Poul Tönjachsen (som stamgæsterne hurtigt omdøbte til Cognacsen) caféen, og nye grupper af unge bohemer fulgte med. Det gjaldt blandt andre L.A. Ring, Christian Krohg og hans kreds af "Nordmænd", samt August Strindberg, Knut Hamsun, byens skuespillere og skuespillerinder, redaktører fra Gyldendal samt "Piraterne". Disse sidste hentydede til kredsen af skribenter omkring Ove Rodes kortlivede tidsskrift Piraten (1895-1896), der var ment som en ny udgave af Meïr Aron Goldschmidts Corsaren. Rode formåede at få de fleste medarbejdere over til sit nye blad København ved dets oprettelse i 1889 i redaktionslokaler lige om hjørnet fra caféen i Badstuestræde 7 . Heriblandt talte forfatterne Carl Ewald, Johannes Jørgensen, Gustav Esmann, Gustav Wied, Agnes Henningsen, Herman Bang, Sophus Claussen og Viggo Stuckenberg. Gustav Wied blev senere svigersøn til et medlem af Tutein-familien, men vidste sikkert ikke, at Bernina lå i Tuteins tidligere ejendom.
Også senere kom mange svenskere og nordmænd til den berømte og berygtede café, bl.a. Edvard Munch. Her var Munch nær kommet op at slås med forfatteren Andreas Haukland.
Journalisten og redaktøren Frejlif Olsen, som selv var stamgæst på Bernina, fortæller at man på stedet kunne få en såkaldte "Djævlepunch", som bestod af sytten forskellige slags vine og spirituosa. Knut Hamsun drak denne drik som saftevand, og Frejlif Olsen forsøgte at efterligne den norske forfatter. Efter en særlig våd aften vandrede Olsen hjem og drak sit blækhus i ét drag, i den tro at han stadig sad på Bernina og drak djævlepunch.Efterhånden som nye generationer voksede op, mistede Bernina sin betydning som samlingssted for byens unge vilde, og den lukkede efter en lang periode som et værtshus af mindre godt ry i 1953. Sidenhen har en vinhandel i ejendommen også heddet Bernina.
Gustav Wied skildrede caféen i novellen "Knipset" (1890), og Christian Krohg skildrede den i novellen "Hos Bernina" (1888).Tuteins Gård var også stedet, hvor filmmanden Ole Olsen i 1905 åbnede sin første biograf, Biograf-Theatret.

John Calvin Coolidge, Jr. (4. juli 1872 – 5. januar 1933) var den 30. amerikanske præsident (1923–1929). Coolidge arbejdede sig som republikansk jurist fra Vermont op ad rangstigen inden for Massachusetts politiske liv, for til sidst at ende som guvernør over delstaten. Hans handlinger under politistrejken i Boston i 1919 bragte ham i hele nationens søgelys. Snart efter blev han valgt som den 29. amerikanske vicepræsident i 1920 og opnåede præsidentembedet efter Warren G. Hardings død. Efter at være blevet folkevalgt som præsident ved valget i 1924 fik han ry for at være minimalstats-konservativ.
På mange måder var Coolidges regeringsstil en tilbagevenden til det nittende århundredes passive præsidentperioder. Han genoprettede folkets tro på det Hvide Hus efter skandalerne i forgængerens administration og nød stadig en vis popularitet blandt vælgerne, da han forlod embedet. Hans biograf udtalte senere, at "han legemliggjorde middelklassens ånd og håb, kunne forstå dens længsler og udtrykke dens meninger. Det, at han repræsenterede gennemsnittets ånd , er det mest overbevisende tegn på hans styrke."Mange har senere kritiseret Coolidge som led i en generel kritik af en laissez-faire-regering. Hans eftermæle oplevede en renæssance under Ronald Reagan-administrationen, men den endelige bedømmelse af hans præsidentperiode er stadig delt mellem dem, som bifalder hans reducering af regeringens størrelse, og hans modstandere, som mener, at den føderale regering bør være mere involveret i reguleringen af økonomien, og at han derfor bar noget af skylden for Depressionen i 1930'erne.
John Calvin Coolidge, Jr. blev født i Plymouth i Windsor County i Vermont 4. juli 1872, og han er dermed den eneste amerikanske præsident, som blev født den fjerde juli. Han var den ældste af to børn af John Calvin Coolidge (1845-1926) og Victoria Josephine Moor (1846-1885). Han havde en lillesøster, Abigail Grace Coolidge (1875-1890). Coolidge-familien havde dybe rødder i New England. Coolidges tidligste amerikanske forfader, John Coolidge, emigrerede fra Cambridge, England omkring 1630 og slog sig ned i Watertown, Massachusetts. Coolidges tiptipoldefar, som også hed John Coolidge, var amerikansk hærofficer under den amerikanske revolution. De fleste af Coolidges forfædre var bønder. De mere velkendte Coolidger, såsom arkitekten Charles Allerton Coolidge og diplomaten Archibald Cary Coolidge, nedstammede fra andre grene af familien, som var blevet i Massachusetts. Coolidges bedstemor Sarah Almeda Brewer havde en kendt fætter, Arthur Brown, en amerikansk senator, og en kendt kusine, Olympia Brown, som var forkæmper for kvinders rettigheder.
Coolidges bedstefar Calvin Coolidge besad nogle lokale, politiske embeder i Plymouth og var bedst kendt som en mand med "en forkærlighed for practical jokes". Sarah Brewer var også fra New England. Det er gennem denne forfader, at Coolidge mente, at han delvist nedstammede fra de oprindelige amerikanere. Coolidges far var bonde, men arbejdede også som skolelærer og fredsdommer. Hans mor, Victoria Moor Coolidge, var datter af en anden bonde fra Plymouth Notch. Coolidges mor blev kronisk syg, hun led muligvis af tuberkulose og døde i en ung alder i 1885, men Coolidges far levede længe nok til at se sin søn blive præsident.
Efter at have dimitteret fra Amherst College efter faderens ønske flyttede Coolidge til Northampton, Massachusetts for at begynde at arbejde med jura. For at undgå det dyre alternativ at gå på det juridiske fakultet startede Coolidge som praktikant hos et lokalt firma, Hammond & Field. John C. Hammond og Henry P. Field, som begge også havde studeret ved Amherst, satte Coolidge i gang med praktisk juridisk arbejde i Hampshire County. I 1897 kom han med i advokatforeningen. Med sin opsparing og en lille arv fra sin bedstefar kunne Coolidge åbne sin egen advokatpraksis i Northampton i 1898, hvor han praktiserede transaktionsjura i den tro, at han tjente sine klienter bedst ved at forblive uden for retssalen. Efterhånden som hans omdømme som en hårdtarbejdende og omhyggelig advokat voksede, begyndte lokale banker og andre forretninger at gøre brug af ham.
I 1905 mødte Coolidge en pige, Grace Anna Goodhue, som ligesom ham selv kom fra Vermont, og giftede sig med hende. Goodhue var lokal skolelærerinde på Clarke Døveskole og var personlighedsmæssigt Coolidges totale modsætning: hun var snakkelysten og elskede sjov, mens han var stille og alvorlig. Ikke længe efter deres bryllup rakte Coolidge hende en dag en sæk med 52 par sokker, som alle var fulde af huller. Grace spurgte: "Giftede du dig med mig, så jeg kunne stoppe dine sokker?" hvortil Coolidge uden at smile og med sin sædvanlige alvorlige mine svarede "Nej, men jeg finder det meget praktisk." De fik to sønner sammen; John Coolidge, født i 1906, og Calvin Coolidge, Jr., født i 1908. Ægteskabet var ifølge de fleste kilder meget lykkeligt. Som Coolidge senere skrev i sin selvbiografi: "Vi mente, vi var skabt til hinanden. I næsten et kvart århundrede har hun udholdt mine skavanker, og jeg har glædet mig over hendes ynde."
Det Republikanske parti var det dominerende i New England i Coolidges tid, og han fulgte i Hammonds og Fields fodspor ved at blive aktiv inden for lokalpolitik. Coolidge deltog i den lokale kampagne for den republikanske præsidentkandidat William McKinley i 1896, og året efter blev han valgt til at blive medlem af den republikanske bykomite. I 1898 vandt han valget til byrådet i Northampton som nummer to i et distrikt, hvor de tre bedst placerede kandidater blev valgt. Embedet var ikke lønnet, men gav Coolidge erfaring i den politiske verden. I 1899 afslog han en gennominering og stillede i stedet op som den lokale City Solicitor, en stilling som man blev valgt til af byrådet. Han blev valgt for en ét-årig periode i 1900 og genvalgt i 1901. Denne stilling gav Coolidge en større erfaring som advokat samt en løn på 600$. I 1902 valgte byrådet i stedet en demokrat til stillingen, og Coolidge vendte tilbage til sin private praksis. Kort efter døde amtets retsfunktionær dog, og Coolidge blev valgt til at efterfølge ham. Stillingen var godt betalt, men forhindrede ham i at praktisere jura, så han forblev der kun i et enkelt år. Året efter, 1904, blev Coolidge mødt af sit eneste valgnederlag på stemmer, da han tabte i et valg til Northamptons skoledistriktsbestyrelse.
I 1906 nominerede den lokale republikanske komite Coolidge til valget til Repræsentanternes hus i Massachusetts. Han vandt en tæt sejr over den siddende Demokrat og repræsenterede Boston ved møderne i Massachusetts General Court i 1907. I sin første periode sad Coolidge i mindre udvalg, og selvom han ofte stemte med partiet, var han kendt som en progressiv republikaner og stemte f.eks. for kvinders valgret og direkte valg af senatorer. I løbet af sin tid i Boston fandt Coolidge sig en allieret i den vestlige Winthrop Murray Crane-faktion i delstatens Republikanske parti mod den Henry Cabot Lodge-dominerede faktion. I 1907 blev han valgt til endnu en periode. I møderne i 1908 udtalte Coolidge sig frimodigt, men var stadig ikke en af lederne i den lovgivende forsamling.I stedet for at konkurrere om endnu en periode i Huset, vendte Coolidge hjem til sin voksende familie og stillede op som Northamptons borgmester mod den siddende demokrat. Han var vellidt i byen og vandt over sin modstander med stemmerne 1.597 mod 1.409. I løbet af sin første periode (1910 til 1911) forøgede han lærernes løn og fik en del af byens gæld ud af verden, mens han samtidig fik en mindre skattelettelse igennem. Han stillede op igen i 1911 og besejrede den samme modstander med en lidt større margin.
I 1911 trak Hampshire Countys delstatssenator sig tilbage og anbefalede Coolidge at prøve at blive valgt som hans efterfølger ved valget i 1912. Han besejrede sin demokratiske modstander med stort flertal. Ved starten af sin embedsperiode blev Coolidge valgt som formand for et udvalg, som skulle løse "Brød og Roser"-strejken af arbejdere for American Woolen Company i Lawrence. Efter to anspændte måneder gik selskabet med til arbejdernes krav i et forlig, som udvalget havde anbefalet. De andre store sager for Republikanerne det år var partiets opdeling mellem den progressive side, som foretrak Theodore Roosevelt som præsidentkandidat, og den konservative side som foretrak William Howard Taft. Selvom han foretrak visse progressive lovforslag, nægtede Coolidge at forlade partiet. Da det nye Progressive Party ikke opstillede en kandidat i hans delstatsdistrikt, vandt Coolidge genvalget over sin demokratiske modstander.Møderne i 1913 var endnu mere begivenhedsløse, og Coolidges tid blev hovedsageligt brugt i et jernbaneudvalg, som han var formand for. Coolidge havde tænkt sig at trække sig tilbage efter 1912, da to perioder var normen, men da formanden for delstatssenatet, Levi H. Greenwood, overvejede at stille op som viceguvernør, besluttede Coolidge sig for igen at stille op til Senatet i håb om at blive valgt til formand. Selvom Greenwood senere besluttede sig for at stille op til genvalg til Senatet, blev han slået, og Coolidge blev valgt med Cranes hjælp som formand for det tæt delte senat. Efter sit valg i januar 1914 holdt Coolidge en tale kaldet Have Faith in Massachusetts ("Tro på Massachusetts"), som senere blev genudgivet som bog. Hans tale, som senere ofte er blevet citeret, opsummerede Coolidges regeringsfilosofi.
Coolidge's tale blev positivt modtaget og han tiltrak på den måde nogle beundrere. Hen mod slutningen af hans embedsperiode foreslog mange af dem ham som viceguvernør. Efter at have vundet genvalget til Senatet med en større margin i valget i 1914 blev Coolidge genvalgt som senatspræsident af et enigt senat. Da 1915-møderne nærmede sig deres afslutning, anbefalede Coolidge's støtter under ledelse af en anden student fra Amherst, Frank Stearns, ham igen at stille op som viceguvernør. Denne gang tog han imod rådet.
Coolidge deltog i primærvalget ti viceguvernør og blev nomineret til at stille op sammen med guvernørkandidat Samuel W. McCall. Coolidge var den førende stemmesluger i det Republikanske primærvalg og afbalancerede Republikanernes kandidatliste ved at føje en vestlig tilstedeværelse til McCall's østligt baserede støtter. McCall og Coolidge vandt valget i 1915, hvor Coolidge besejrede sin modstander med mere end 50.000 stemmer.Coolidge havde ikke mange pligter som viceguvernør; i Massachusetts er viceguvernøren ikke ordstyrer i delstatssenatet, selvom Coolidge dog blev medlem af guvernørens kabinet ex officio. Som folkevalgt embedsmand på fuld tid praktiserede Coolidge ikke længere jura efter 1916, selvom hans familie fortsatte med at bo i Northampton. McCall og Coolidge blev begge genvalgt i 1916 og igen i 1917 (dengang kunne man kun holde embedet som guvernør og viceguvernør i et år af gangen). Da McCall besluttede sig for, at han ikke ville stille op til en fjerde periode, bekendtgjorde Coolidge, at han selv agtede at stille op til guvernørposten.
Coolidge blev ikke udfordret om den Republikanske nominering til guvernør for Massachusetts i 1918. Han og hans viceguvernørkandidat Channing Cox, en advokat fra Bostom og speaker i Repræsentanternes hus i Massachusetts, stillede op på de samme værdier som den foregående administration: skattekonservatisme, en vag modstand mod alkoholforbudet, støtte til kvinders stemmeret og støtte til amerikansk engagement i første verdenskrig. Spørgsmålet om krigen viste sig at dele befolkningen, specielt de irske og tyske amerikanere var skeptiske. Coolidge blev valgt med en margin på 16.773 stemmer over modstanderen Richard H. Long, hvilket var den smalleste sejrsmargin, hans delstatslige kampagner havde vundet med.
I 1919 udsendte politikommissær Edwin U. Curtis som et svar på rygter om ,at politimænd i Boston Police Department planlagde at danne en fagforening en erklæring, som sagde, at en sådan handling ikke ville blive tolereret. I august samme år udstedte American Federation of Labor bestemmelser for Boston Police Union. Curtis udtalte efterfølgende, at foreningens ledere var ulydige, og at han planlagde at fritage dem for tjeneste, men at han ville frafalde straffen, hvis foreningen blev opløst inden 4. september. Bostons borgmester Andrew Peters overbeviste Curtis om at udskyde konsekvensen nogle få dage, men Curtis suspenderede alligevel efter en kort forsinkelse foreningens ledere 8. september.
Dagen efter gik omkring tre fjerdedele af politimændene i Boston i strejke. Coolidge havde holdt øje med situationen, imens konflikten havde udspillet sig, men var endnu ikke skredet ind. Den nat og den efterfølgende var der sporadisk vold og optøjer i den lovløse by. Peters, som var bekymret for, at der skulle komme sympatistrejker, havde tilkaldt nogle enheder fra Massachusetts National Guard, som var stationeret i Boston-området samt fritaget Curtis for tjeneste. Coolidge, som var rasende over, at borgmesteren havde tilkaldt delstatens nationalgardeenheder, tog nu endelig affære. Han tilkaldte flere enheder fra nationalgarden, genindsatte Curtis og tog personligt kontrol over politistyrken. Curtis udtalte, at ingen af de strejkende ville kunne vende tilbage til deres tidligere job, og Coolidge udstedte opfordringer om, at der skulle rekrutteres en ny politistyrke.
Samme nat modtog Coolidge et telegram fra AFL-lederen Samuel Gompers. "Den uro, der må være sket", skrev Gompers, "skyldes Curtis' ordre hvori politimændene er blevet nægtet deres ret..." Coolidge svarede offentligt på Gompers's telegram på en måde som ville bringe ham ind i nationens bevidsthed (citeret ovenfor, til venstre). Aviser fra overalt i landet optrykkede Coolidge's udtalelse, og han blev den nye helt for beskyttere af den amerikanske kapitalisme. Mange amerikanere var rædselsslagne for, at der skulle komme en kommunistisk revolution ligesom den, der havde fundet sted i Rusland, Ungarn og Tyskland. Mens Coolidge efter begivenheden havde mistet nogle venner i den organiserede arbejdsstyrke, så konservative over hele landet ham nu som en opstigende stjerne.
Coolidge og Cox blev gennomineret til deres respektive embeder i 1919. På dette tidspunkt havde Coolidge's støtter (specielt Stearns) gjort reklame for hans handlinger under politistrejken i hele delstaten og sågar flere andre steder i nationen, og nogle af Coolidge's taler blev genudgivet som bog. Han blev stillet overfor den samme modstander som i 1918, Richard Long, men denne gang besejrede Coolidge ham med 125.101 stemmer, hvilket var mere end syv gange hans sejrsmargin fra et år tidligere. Hans handlinger under Politistrejken, kombineret med den enorme valgsejr, førte til forslag om, at Coolidge skulle stille op til præsidentvalget i 1920.
Da Coolidge blev taget i ed 1. januar 1919 var første verdenskrig endt, og Coolidge skubbede på i lovgivningen for at få gennemført at man gav en bonus på 100$ til veteraner fra Massachusetts. Han underskrev også et lovforslag som reducerede arbejdsugen for kvinder og børn fra 54 timer til 48, og udtalte i den forbindelse at "vi må menneskeliggøre industrien, eller systemet vil bryde sammen." Han vedtog et budget som holdt skatteprocenten på et stabilt niveau, mens han trimmede fire millioner dollars fra udgifterne, hvilket dermed lod delstaten betale lidt af på sin gæld.Coolidge nedlagde også veto mod flere ting som guvernør. Hans bedst kendte veto var mod et lovforslag som ville hæve lovgivernes egen løn med 50%. I maj 1920 nedlagde han veto mod et lovforslag som ville have tilladt salg af øl eller vin med en alkoholprocent på 2,75 eller mindre, hvilket ville være at gå imod den attende tilføjelse. Selvom Coolidge selv var imod alkoholforbudet, følte han sig forpligtet til at nedlægge veto mod lovforslaget. I sin vetomeddelelse sagde han at "Meninger og instruktioner er ikke højere end Forfatningen. Mod den er de ugyldige."
På det republikanske partikonvent i 1920 blev de fleste af de delegerede valgt af delstaternes partikonventioner, og altså ikke primærvalg. Af den grund var feltet delt op blandt mange lokale favoritter. Coolidge var en af disse, og selvom han nåede helt på på en sjetteplads i stemmeresultatet betragtede de magtfulde ledere indenfor partiet ham aldrig som en rigtig kandidat. Efter ti afstemninger valgte de delegerede senator Warren G. Harding fra Ohio som deres præsidentkandidat. Da der skulle vælges en vicepræsidentkandidat havde particheferne også besluttet sig for hvem de ville nominere: Senator Irvine Lenroot fra Wisconsin. En delegeret fra Oregon, Wallace McCamant, som havde læst Have Faith in Massachusetts, foreslog Coolidge til vicepræsident i stedet. Forslaget fik hurtigt medvind, og Coolidge blev helt uventet nomineret.
Demokraterne nominerede en anden Ohio-borger, James M. Cox, til præsident og assisterende flådeminister Franklin D. Roosevelt til vicepræsident. Spørgsmålet om USA skulle gå med i Folkeforbundet var et stort emne i kampagnen, såvel som arven fra progressivismen. Harding drev sin kampagne fra sit hjem i Marion i Ohio, men Coolidge tog på kampagnerejse i Upland South, New York og New England. 2. november 1920 vandt Harding og Coolidge en jordskredssejr, da de vandt alle delstater bortset fra i Syden. De vandt også i Tennessee, hvilket var første gang en republikaner havde vundet en sydlig delstat siden rekonstruktionstiden.
Der kom ikke mange officielle pligter med vicepræsidentembedet, men præsident Harding inviterede Coolidge med til regeringsmøderne, hvilket var første gang en vicepræsident havde været med til dem. Han holdt ligeledes mange taler rundt omkring i landet, men ingen af dem var specielt nævneværdige.Som vicepræsident blev Coolidge og hans livlige kone Grace inviteret til mange fester, hvor historien om "Silent Cal" ("Tavse Cal") blev født. Det er fra denne tid de fleste kendte jokes og anekdoter vedrørende Coolidge stammer. Selvom Coolidge var kendt som en dygtig og effektiv offentlig taler, var han privat en mand af få ord, og blev derfor ofte omtalt som "Silent Cal." En mulig, apokryf historie handler om at Dorothy Parker, som sad ved siden af ham til middag, fortalte ham "Mr. Coolidge, jeg har lavet et væddemål med en kammerat, som sagde at det er umuligt at få mere end to ord ud af Dem." hvortil Coolidge angiveligt svarede: "De taber." Det var også Parker som, efter at have hørt at Coolidge var død, angiveligt bemærkede "Hvordan kan de vide det?" Coolidge virkede ofte ilde til mode blandt Washingtons højere kredse; da han blev spurgt hvorfor han så fortsatte med at komme til så mange af deres middagsfester svarede han at han "skulle jo have et sted at spise".Som præsident voksede Coolidge's ry for at være en tavs mand. "En præsidents ord har en enorm vægt," skrev han senere, "og bør ikke blot bruges tilfældigt." Coolidge var selv opmærksom på sit ry, og dyrkede det også selv. Han fortalte engang Ethel Barrymore: "Jeg tror at det amerikanske folk vil have et højtideligt æsel som præsident, og jeg tror at jeg vil føje dem." Han holdt alligevel et rekordstort antal pressekonferencer, 520 i løbet af hans præsidentperiode hvilket var daværende rekord. Han var den første præsident som accepterede opfølgende spørgsmål på pressekonferencer.
2. august 1923 døde præsident Harding mens han var på rejse rundt for at holde taler i Californien. Vicepræsident Coolidge var på besøg i sit familiehjem, som hverken havde elektricitet eller telefon, i Vermont da en budbringer underrettede ham om Harding's død. Coolidge tog tøj på, bad en bøn og kom ned for at modtage reporterne som havde forsamlet sig. Hans far, som var notar, tog sin søn i ed som præsident i familiens dagligstue i lyset fra en petroleumslampe klokken 2:47 om natten 3. august 1923 hvorefter Coolidge gik tilbage i seng. Coolidge vendte tilbage til Washington den følgende dag, og blev taget i ed i embedet på ny af dommer A. A. Hoehling, da der herskede en del forvirring, om hvorvidt en notar havde autoriteten til at kunne administrere den præsidentielle edsaflæggelse.
Nationen vidste ikke hvad den skulle synes om den nye præsident; Coolidge havde ikke markeret sig specielt i Harding's administration, og mange havde forventet at han ville blive udskiftet ved valget i 1924. Han valgte C. Bascom Slemp, et kongresmedlem fra Virginia og erfaren føderal politiker, som sin sekretær (en stilling der nogenlunde svarer til det nuværende Det Hvide Hus' stabschef). Selvom mange af Harding's ministre havde været indblandet i skandaler, bekendtgjorde Coolidge at han ikke ville kræve nogens tilbagetrædelse, da han mente at siden folket havde valgt Harding burde han fortsætte Harding's præsidentskab, i det mindste frem til næste valg.Han talte til Kongressen da den samledes igen 6. december 1923, og holdt en tale som gengav mange af Harding's synspunkter, deriblandt immigrationsbegrænsning og behovet for at regeringen skulle gribe ind i de kulstrejker som på daværende tidspunkt foregik i Pennsylvania. Washingtonkonferencen blev afholdt blot en måned inde i Coolidge's embedsperiode, og resultatet blev generelt godt modtaget i landet. I maj 1924 blev bonusloven vedtaget på trods af hans veto. Coolidge underskrev Immigration Act senere det år, selvom han tilføjede en kommentar hvor han udtrykte sin utilfredshed med at lovforslaget specifikt ekskluderede japanske immigranter. Kort før det republikanske konvent begyndte underskrev Coolidge Revenue Act of 1924, som nedsatte de personlige rater på indkomstskat mens den hævede arveskatten og oprettede en gaveskat for at styrke overførselsskattesystemet .
Det republikanske partikonvent blev afholdt 10.–12. juni 1924 i Cleveland, Ohio; Præsident Coolidge blev nomineret allerede ved den første afstemning. Konventet nominerede Frank Lowden fra Illinois til vicepræsident ved den anden afstemning, men han afslog via telegram. Den tidligere brigadegeneral Charles G. Dawes, som senere vandt Nobels fredspris i 1925, blev nomineret ved tredje afstemning; han accepterede.
Demokraterne afholdt deres partikonvent fra 24. juni til 9. juli i New York City. Konventet låste sig hurtigt fast, og efter 103 afstemninger gik de delegerede endelig med til at nominere en kompromiskandidat, John W. Davis, med Charles W. Bryan nomineret til vicepræsident. Demokraternes håb blev holdt oppe af at Robert M. La Follette, Sr., en Republikansk senator fra Wisconsin, gik fra partiet for at danne et nyt Progressive Party. Mange mente at splittelsen i det Republikanske parti, ligesom i 1912, ville lade en Demokrat vinde præsidentvalget.Kort tid efter konventerne oplevede Coolidge en personlig tragedie. Hans yngste søn, Calvin, Jr., fik en vable fra at have spillet tennis på banerne ved Det Hvide Hus. Vablen blev inficeret, og Calvin, Jr. døde. Efter denne hændelse blev Coolidge endnu mere tilbagetrukket. Han har senere sagt at "da han døde forsvandt al præsidentembedets magt og ære med ham." På trods af hans personlige sorg drev Coolidge sin konventionelle kampagne; han prøvede aldrig at sværte sine modstandere til (omtalte dem ikke engang ved navn) og holdt taler om hans teori om hvordan landet burde ledes, deriblandt flere som blev sendt over radio. Det var den mest afdæmpede kampagne siden 1896, delvist fordi præsidenten sørgede over sin søn, men også delvist fordi Coolidge's stil var naturligt ikke-aggressiv. De andre kandidater førte kampagne på en mere moderne måde, men på trods af splittelsen af det Republikanske parti var resultaterne meget lig dem fra 1920. Coolidge og Dawes vandt alle delstater udenfor Syden bortset fra Wisconsin, som var La Follette's hjemdelstat. Coolidge havde en majoritet i antallet af samlede stemmer på 2,5 millioner over hans modstanderes resultater slået sammen.
I Coolidge's præsidentperiode oplevede USA en periode med hurtig økonomisk vækst kendt som de "Brølende tyvere". Hans økonomiske politik er ofte blevet fejlciteret for "generelt set er det amerikanske folks vigtigste arbejde arbejde". Selvom nogle kommentatorer har kritiseret Coolidge som en doktrinær laissez-faire-ideolog, har historiker Robert Sobel givet en kontekst baseret på Coolidge's form for føderalisme: "Som guvernør i Massachusetts støttede Coolidge lovbestemmelse af lønninger og arbejdstimer, modsatte sig børnearbejde, indsatte økonomisk kontrol under første verdenskrig, talte for sikkerhedsforanstaltninger på fabrikker og endda arbejderrepræsentation i firmabestyrelserne. Støttede han disse tiltag som præsident? Nej, fordi i 1920'erne blev den slags sager betragtet som delstatens og de lokale ledelsers ansvar."
Coolidge's og hans finansminister Andrew Mellon's, skattepolitik gik ud på at skatterne skulle sænkes og færre folk skulle betale dem. Kongressen var enig, og den amerikanske skat blev dermed reduceret i Coolidge's embedsperiode. Udover disse skattelettelser foreslog Coolidge reduceringer i den føderale regerings udgifter og betalte af på noget af den offentlige gæld. For at nå det mål nægtede Coolidge at godkende nogle af de udgifter som Kongressen vedtog. Han nedlagde veto mod McNary-Haugen Farm Relief Bill i 1926, som var designet til at lade den føderale regering opkøbe overskud fra landbruget og sælge dem i udlandet til en billig pris. Coolidge erklærede at landbruget måtte stå "på en uafhængig forretningsbasis", og sagde at "regeringskontrol kan ikke adskilles fra politisk kontrol". Han støttede Herbert Hoover's forslag om at modernisere landbruget for at skabe profit i stedet for at manipulere priserne. Da Kongressen igen fremsatte McNary-Haugen-lovforslaget i 1927 nedlagde Coolidge igen veto. I den forbindelse udtalte Coolidge, som selv var søn af en landmand fra Vermont, "Landmænd har aldrig tjent mange penge, og jeg tror ikke at der er meget vi kan gøre ved det."Coolidge er ofte blevet kritiseret for hans handlinger under Mississippi-oversvømmelsen i 1927, som var den værste naturkatastrofe i Golfkystens historie helt frem til Orkanen Katrina i 2005. Selvom han senere satte minister Hoover i spidsen for en kommission som skulle komme ofre for oversvømmelsen til undsætning, er Coolidge's manglende interesse for føderal oversvømmelseskontrol blevet kritiseret meget. Coolidge mente ikke at det ville gavne noget at besøge regionen personligt efter oversvømmelsen, men snarere blive set som en politisk tilskuertribune, og han ønskede ikke at spendere de penge som oversvømmelseskontrol ville kræve. Kongressen ønskede en lov som ville placere den føderale regering fuldstændigt som ansvarlig for lindring af tab som følge af oversvømmelse; Coolidge ville have at ejendomsejerne selv skulle stå med størstedelen af tabet. Da Kongressen vedtog en kompromisforholdsregel i 1928 nægtede Coolidge at tage æren for det, og underskrev lovforslaget i private omgivelser 15. maj.Coolidge var imod lynchning og Ku Klux Klan, som mistede sin indflydelse under hans embedsperiode.
Selvom han ikke var en isolationist, var Coolidge dog ikke meget for at indgå alliancer med udlandet. Coolidge så den republikanske jordskredssejr i 1920 som befolkningens nej til den Wilsonske ide om at USA burde tilslutte sig Folkeforbundet. Mens han ikke fuldstændigt modsatte sig ideen, mente Coolidge dog at Folkeforbundet i dets daværende udformning ikke tjente amerikanske interesser, og han var ikke interesseret i et medlemskab deri. Han talte for at USA skulle deltage i Den faste domstol for mellemfolkelig retspleje, forudsat at nationen ikke ville blive bundet af rådgivende beslutninger. Senatet godkendte senere tilslutningen til domstolen (med visse reserveringer) i 1926. Folkeforbundet accepterede reserveringerne, men anbefalede også selv nogle ændringer. Senatet handlede ikke på dette, og USA kom aldrig med i domstolen.Coolidge's bedst kendte initiativ var Kellogg-Briand-pagten fra 1928, opkaldt efter Coolidges udenrigsminister Frank B. Kellogg og den franske udenrigsminister Aristide Briand. Traktaten, som blev ratificeret i 1929, pålagde underskriverne, deriblandt USA, Storbritannien, Frankrig, Tyskland, Italien og Japan at "fornægte krig som et instrument til nationalpolitik i deres forhold til hinanden." Traktaten opnåede ikke dens ønskede mål – at ulovliggøre krig – men var et fundament for international lov efter anden verdenskrig.Coolidge fortsatte den tidligere administrations politik med ikke at anerkende Sovjetunionen. Han fortsatte også USA's støtte til den valgte regering i Mexico mod rebellerne, og hævede våbenembargoen mod landet. Han sendte sin nære ven Dwight Morrow til Mexico som amerikansk ambassadør. Coolidge repræsenterede USA ved den panamerikanske konference i Havana på Cuba, hvilket gjorde ham til den eneste siddende amerikanske præsident som har besøgt landet. USA's besættelse af Nicaragua og Haiti fortsatte under hans administration, men Coolidge trak amerikanske styrker fra den Dominikanske Republik i 1924.
Coolidge søgte ikke at blive genvalgt; han bekendtgjorde sin beslutning til journalisterne skriftligt på vanlig kold og klar måde: "Jeg ønsker ikke at stille op til præsident i 1928." Efterfølgende uddybede Coolidge "Hvis jeg tager endnu en periode vil jeg være i det Hvide Hus frem til 1933 … Ti år i Washington er mere end nogen anden mand har haft det – for lang tid!" I sine erindringer forklarede Coolidge sin beslutning om ikke at stille op: "Præsidentembedet kræver sine ofre af dem som besidder det og de som står dem nær. Mens vi ikke bør nægte at bruge og blive brugt i vores lands tjeneste, er det risikabelt at forsøge hvad vi føler er hinsides vores kræfter at fuldføre." Efter at have forladt embedet vendt han og Grace tilbage til Northampton, hvor han nedskrev sine erindringer. Republikanerne forblev i det Hvide Hus efter 1928 da Coolidge's handelsminister Herbert Hoover blev ny præsident.
Coolidge havde givet Hoover en lunken modtagelse som sin efterfølger; i en sammenhæng bemærkede han at "i seks år har den mand uopfordret givet mig råd—alle sammen dårlige." Coolidge havde dog intet ønske om at dele partiet ved offentligt at modsætte sig nomineringen af den populære handelsminister. De delegerede overvejede at nominere vicepræsident Charles Dawes som Hoovers vicepræsidentkandidat, men konventet valgte i stedet senator Charles Curtis.
På trods af hans ry for at være en stille og tilbagetrukket politiker, gjorde Coolidge brug af de nye medie radioen mange gange i sin præsidentperiode. Han afholdt 529 pressekonferencer og mødtes oftere med reportere end nogen præsident før eller siden.Coolidge's indsættelse var den første præsidentielle indsættelse som blev transmitteret i radioen. 6. december 1923 blev han den første præsident hvis tale til Kongressen blev transmitteret i radioen. 22. februar 1924 blev han den første amerikanske præsident til at holde en politist tale i radioen.11. august 1924 filmede Lee De Forest Coolidge på plænen foran det Hvide Hus ved hjælp af DeForest's Phonofilm sound-on-film-proces, og Coolidge blev dermed også den første præsident som kom til at medvirke i en lydfilm. Titlen på DeForest's film var President Coolidge, Taken on the White House Lawn.Coolidge var den eneste præsident som har fået sit hoved udhugget i mønter mens han stadig levede. Efter sin død blev han også brugt på frimærker.
Coolidge udnævnte en dommer til Højesteret, Harlan Fiske Stone i 1925. Stone havde ligesom Coolidge studeret ved Amherst og var dekan ved Columbia Law School da Coolidge valgte ham som justitsminister i 1924. Han udnævnte Stone til højesteretsdommer i 1925, og Senatet godkendte udnævnelsen. Stone blev senere udnævnt til højesteretspræsident af præsident Franklin D. Roosevelt.
Efter præsidentembedet tjente Coolidge som formand for den neutrale Jernbanekommission, som ærespræsident for Foundation of the Blind, som direktør for New York Life Insurance Company, som formand for American Antiquarian Society og som bestyrelsesmedlem for Amherst College. Coolidge modtog en honorær doktorgrad fra Bates College i Lewiston, Maine.
Coolidge udgav sin selvbiografi i 1929 og skrev en avisklumme, "Calvin Coolidge Says", i perioden 1930–1931. Med udsigt til at tabe valget i 1932 talte nogle Republikanere om at nægte Herbert Hoover som partikandidat, og i stedet få Coolidge til at stille op, men den tidligere præsident gjorde det klart at han ikke var interesseret i at stille op igen, og offentligt ville afvise ethvert forsøg på at vælge ham. Hoover blev gennomineret, og Coolidge støttede ham i flere radiotaler.Coolidge døde pludseligt af en blodprop i hjertet i sit hjem i Northampton, "The Beeches," 12:45 5. januar 1933.Coolidge ligger begravet under en simpel gravsten på Notch Cemetery, Plymouth Notch, Vermont, hvor familiens hus vedligeholdes som et museum. Delstaten Vermont dedikerede et nyt besøgscenter i nærheden for at markere Coolidge's 100-års fødselsdag 4. juli 1972.
En akademisk konference om Coolidge blev afholdt 30. og 31. juli 1998 i John F. Kennedy Library for at markere 75-året for indvielsen af hans lanternelys-hjemstavn.
Uddybende essay om Calvin Coolidge og kortere essays om medlemmerne af hans kabinet samt førstedamen fra Miller Center of Public Affairs
Calvin Coolidge Presidential Library & Museum ved Forbes Library, Northampton, MA

For alternative betydninger, se Camping (flertydig). (Se også artikler, som begynder med Camping)
Camping er en udendørs rekreativ aktivitet, hvor man overnatter minimum én nat i bivuak, telt, teltvogn, campingvogn, campinghytte, autocamper eller et mobilehome. Camping som en rekreativ aktivitet blev populær blandt borgerskabet i Europa tidligt i det 1900-tallet. Senere er camping blevet mere folkelig, og der er verden rundt dannet en række organisationer til fremme af campinglivet. 
Danske campingpladser hører under sommerhusloven, og Campingreglementet, der administreres af kommunerne i henhold til vejledningen til campingreglementet. Der findes ingen danske statslige råd for camping. Campingpladser kan kun godkendes til denne brug af den kommune, hvor pladsen er hjemmehørende.
Camping kan enten finde sted i et naturområde, eksempelvis en skov, eller på en campingplads. I de fleste lande skal overnatning ske på en campingplads eller et andet godkendt sted. Modsætningen hertil er Sverige og Norge, hvor allemandsretten tillader, at man overnatter en enkelt nat.
Den 13. december 1926 blev "Lejrklubben Danmark af 1926" dannet. Den var en forløber for Dansk Camping Union, som i dag varetager danske campisters interesser.
En universielt accepteret definition på begrebet camping findes ikke. Det er dog almindeligt anerkendt, at camping omfatter en bred vifte af udendørs aktiviteter. Overlevelsescampister benytter sig af så lidt udstyr som muligt, mens feriecampister normalt vælger mere konfortable former på registrerede campingpladser. Camping kombineres ofte med cykling, klatring, fiskeri og jagt.
Den rekreationelle campings historie starter med Thomas Hiram Holding, der var en rejsende britisk skrædder. Men rigtigt populariseret blev camping i Storbritannien i den form, som udvikledes på Themsen. I 1880 deltog store mængde mennesker i tidsfordriv, der var forbundet til den victorianske mani for lystsejlads. Da det tidlige campingudstyr var meget tungt, var det bekvemt at transportere det med båd. Selvom Thomas Hiram Holding ofte betragtes som moderne campings grundlægger i Storbritannien, var han ansvarlig for at popularisere en anden type camping i begyndelsen af 1900-tallet. Han havde oplevet den vilde natur i sin barndom, hvor han sammen med sine forældre havde rejst over prærien i USA. Senere påbegyndte han  en cykel- og campingtur med nogle venner i Irland. Hans bog om oplevelserne, Cycle and Camp in Connemara, ledte til dannelsen af den første campinggruppe i 1901, Association of Cycle Campers, der senere blev til Camping and Caravanning Club. Han skrev The Campers Handbook i 1908 for at dele sin entusiasme for udendørs fritidsaktiviteter med hele verden.Som verdens første kommercielle campingsted regnes Cunningham’s camp, nær Douglas, der åbnede i 1894. I 1906 åbnede Association of Cycle Campers deres første campingsted i Weybridge. På dette tidspunkt havde organisationen flere hundrede medlemmer. I 1910 blev den fusioneret med National Camping Club. Første verdenskrig betød, at mange af campingaktiviteter stod stille. Men efter krigen oplevede organisationen øget interesse, efter at Robert Baden-Powell (grundlægger af spejderbevægelsen) var blevet organisationens præsident.
International Federation of Camping Clubs (Federation Internationale de Camping et de Caravanning) blev grundlagt i 1932 med internationale organisationer fra hele verden. I 1960'erne var camping blevet en udbredt måde at holde ferie på for familier. I dag findes campingpladser overaldt i hele Europa og Nordamerika.
Camping må ikke forveksles med spejdere på spejderlejr, der dyrker det som en fritidsaktivitet. Disse er i modsætning til campinggæster, der ferierer.
'Campinghabit' er betegnelsen for en tvangsfri beklædning, eksempelvis fritidssæt, som ofte ses på campingpladsen. Fastliggere kaldes den type, som ligger fast på samme campingplads en hel sæson (eller flere). Vintercampinggæster bruger campingvognen året rundt.
Adventurecamping er en type camping i forbindelse med løb (eksempelvis mountainbike), hvor deltagerne camperer på minimalistisk vis om natten og kun benytter typisk det mest grundlæggende udstyr som en lille primus, sovepose og bivuak.
Arbejdscamping lader campister udføre deres arbejde for at få rabatter på campingpladser, campingfaciliteter og i nogle tilfælde også en form for aflønning. Arbejdskamping er normalt sæsonbetonter, typisk fra maj til oktober, selvom det i områder med varmere vejr som eksempelvis Florida og Arizona kan foregå året rundt. Denne type camping er udbredt blandt pensionerede rejsende, som ofte ejer deres egen autocamper. De tilbyder arbejde på campingpladsen, såsom vedligehold, mod en løn.
Kanocamping minder om vandring, men der kan transporteres mere vægt, og dermed medbringes flere ting. Elektriske motorer eller små gasmotorer kan monteres på nogle kanoer, hvilket gør det muligt at kommer hurtigere frem. Vandtæt udstyr og fiskegrej er almindeligt udstyr.
Overlevelscampister lærer overlevelsesteknikker, der behøves for at overleve i enhver situation i det fri. Disse aktiviteter kan inkludere at skaffe mad fra naturen, førstehjælp, orientering og anlægge lejr med grundlæggende værktøj som kniv og økse. Der er udviklet en lang række hjælpemidler, som er nyttige at medbringe, hvis noget slår fejl i en overlevelseslejr, eksempelvis en lille pakke med en lille flaske vand, et kogeapperat, forbindingsmaterialer og et varmt tæppe.
Reenactmentcamping inkluderer metoder og udstyr, som knytter sig til en bestemt historisk periode. Dette praktiseres både for egen fornøjelses skyld og som instruktion og underholdning af publikum på eksempelvis middelaldermarkeder. Reenactere forsøger at genskabe betingelser og teknologier, som var kendetegnende for blandt andet Det Vilde Vesten, den amerikanske borgerkrig eller middelalderen.
Mange campister nyder at socialisere med en mindre gruppe af andre campister. Sådanne grupper kan arrangere begivenheder hen over hele året for at lade medlemmer med lignende interesser eller lignende geografiske områder samarbejde og mødes. Dette gør, at familier kan danne sammentømrede samfund, og børn kan opbygge venskaber på tværs af landet. I Storbritannien findes to stor organisationer inden for dette område; Caravan Club og Camping and Caravanning Club.
Denne form for camping kan skabe tætte bånd og bedre nære relationer, da medlemmer bliver mere gensidigt afhængige, end ellers i det moderne samfund. Social camping kan også knytte tættere bånd mellem medlemmer af den samme familie og imellem flere forskellige familier. Det er almindeligt for mange campister at organisere denne type aktivitet sammen med deres venner eller naboer. Social camping kan ud over at forene familier også være en mulighed for enlige individer at deltage i en aktivitet med andre personer, der deler samme interesser.
Social campings mulighed for at opbygge sociale relationer gør, at den også bruges som træningslejr eller teambuilding. Mange firmaer tilbyder deres ansatte social camping, fordi det kan hjælpe dem med at komme i kontakt med andre mennesker, de ikke nødvendigvis kender, men som de kan have brug for at have et samarbejde med.
Campister kan dele deres oplevelser med andre campister via blogs og på sociale medier. Hjemmesider tilbyder at matche personer, der søger andre at campere med. Man kan også dele tips og tricks baseret på egne oplevelser.
Tørcamping kaldes det, når man campere et sted uden eksisterende vandforsyning. Disse steder kaldes "tørlejre". Campisterne skal derfor selv medbringe vand ind og ud af området, hvilket kræver mere forberedelse end det ellers ville. Tørcamping er meget almindeligt i ørkener, og bliver ofte foretrukket som følge af risikoen for oversvømmelser.
Urban camping består af camping i byområder. Protestbevægelsen Occupy Wall Street benyttede urban camping som en del af deres overnatning.
Specialudstyr tillader entusiaster både at nyde lokale naturområder og komme frem til de mest øde steder.
Udviklingen går mod stadigt lettere udstyr til vandring. Der er udviklet køkkengrej af titanium, ultralette svedtransporterende tekstiler og varmstøbte hoftestropper. Da der altid er risiko for ekstremt dårligt vejr og for at komme til skade i øde områder, kan mobil- og satellittelefoner være en stor hjælp i nødstilfælde.
Vandring kan involvere at ride på eller medbringe ridedyr så som heste, mulddyr eller lamaer. Det giver øget lastekapacitet, men betyder også, at vandreruterne må vælges under hensyntagen til de firbenede bærere.
Ultralet rygsækvandring er for entusiaster, der forsøger at medbringe så let grej, og eventuelt så få ting, som muligt. Ultralet rygsækvandring-entusiaster mener, at fundamental viden og ekspertise i overlevelse på naturens præmisser, er en bedre basis for sikkerhed end, hvad udstyrsproducenter måtte reklamere med som værende afgørende nødvendigt sikkerheds- og backup-udstyr.
Med disciplinens hovedfokus på vandring, nedprioriteres lejrlivet, som bygger mere på teknikker til komfort (for eksempel hvordan og hvor der ligges) end på materiel komfort.[kilde mangler]
Nogle dyrker også denne form for at efterlade et mindre aftryk eller minimere skader på naturen og eventuelt et bevidst resursebesparende udstyrsvalg. Denne type vandring kan med udvidet ekspertise anvendes blandt andet til packrafting, bikepacking, klippeklatring og fjeldskiture over store afstande.[kilde mangler]
Vintercamping med vandring om vinteren i koldt klima foregår typisk steder, hvor der falder sne, frem for steder med sne hele året: Arktiske områder eller bjerge der er høje nok til at have permanent snedække. Her kræves udstyr af høj kvalitet og let udstyr samt erfaring og mod til at gøre det, da man  risikerer at få forfrysninger, kan blive fanget i snevejret eller blive ramt af en lavine.
Ud over at medbringe telte eller bivuak-udstyr, kan det være afgørende at kunne bygge en alternativ shelter, fx en snehule eller iglo. Svedtransporterende og varmt tøj designet til at bære i flere lag, og viden om den korrekte kost, er vigtigt ved denne form for camping.
Det udstyr, som bruges til campingaktiviter, afhænger af, hvilket type camping man begiver sig ud i. Typisk vil de som minimum inkludere genstande til madlavning og opbevaring af væske, soveudstyr og en form for ly i form af en campingvogn, telt, bivuak eller lignende. Omfanget og den præcise udforming af udstyret vil være bestemt alt efter, hvad det skal bruges til. En campist, der benytter autocamper eller anden form for motoriseret køretøj, kan medbringe store mængde udstyr i forhold til en person på vandretur. 
Eksempelvis vil udstyr som bruges til overlevelsescamping normal består af små genstande, der vil hjælpe brugeren til at skaffe mad, varme og sikkerhed. Udstyret skal være let, og det bliver begrænset til det absolut nødvendige. Andre typer camping såsom vintercamping involverer eksempelvis specialdesignede telte og tøj, der kan være stærkt og vindtæt nok til at beskytte campistens krop mod vind og kulde.
Overlevelsescamping vil inkludere bestemte genstande, som det bliver anbefalet at campisten medbringe, hvis noget skulle gå galt undervejs, og man bliver nødt til at blive reddet. Et overlevelseskit, der er designet med små enheder der kan passe ned i en lomme eller på anden måde kan bæres på kroppen. Denne type er normalt ubrugelige, hvis de opbevares i en rygsæk, der efterlades i en lejr. De kan indeholde en lille metalbeholder, der kan bruges til at opvarme vand over en bål, en lille smule gaffatape der kan anvendes i mange situationer og et førstehjælpstæppe der er designet til at være ekstremt små i sammenfoldet stand, og de kan reflektere kropsvarme, hvilket kan forhindre underafkøling. Da de er fremstillet af aluminium kan de også bruges til at reflektere lys for at gøre brugere synlig på store afstande. Lysestumper fra stearinlys er anvendelige til at starte et bål, og fylder kun lidt. Forbinding og plaster er normalt obligatorisk. Stort set alle typer campister har brug for stormtændstikker eller en kraftig lighter, der kan bruges i alt slags vejr til at starte et bål.
Det følgende er en liste over udstyr som ofte benyttes til forskellige former for campingaktiviteter:
Hammer eller knippel (gummi eller træhammer) til at slå teltpløkker i jorden med.
Liggeunderlag eller luftmadras til at ligge blødt på så det ikke er så hårdt at ligge på sten og grene, samt for at isolere fra det kolde underlag.
Global Positioning System (GPS).De fleste af de øvrige genstand som bruges, er nogle som typisk findes derhjemme: tallerkener, gryder og stegepander. Mange vælger dog ikke at benytte disse, men bruger i stedet specialdesignet udstyr til camping. Dette kan være service i plastik, salt- og peberbøsser med et låg, så de kan lukkes helt. Til vandring benytter man normalt udstyr der er ekstra let ognemt at transportere.
I de fleste lande er camping i forbindelse med ferieophold, vandreture og lign. henvist til særlige offentlige eller private pladser. I Sverige giver Allemansretten alle tilladelse til ophold i den fri natur og med respekt for den private ejendomsret at opslå telt eller overnatte i autocamper og campingvogn, hvor der ikke direkte er angivet et forbud mod dette. Princippet har bredt sig til det øvrige Skandinavien, bortset fra Danmark, samt til Skotland, samt i meget begrænset form Schweitz, og de baltiske lande.
I Danmark har kommunerne godkendt 522 campingpladser, og ifølge turistorganisationen VisitDenmark, er standarden blandt de højeste i Europa.. 
Campingrådet var en forening, som repræsenterede campingpladser i Danmark. Foreningen Campingrådet stod for salget af CKE-kort. De kaldte dette for et campingpas. Kravet til campister om at der skulle købes et Campingpas/CKE-kort ved overnatning i Danmark og Sverige blev i 2017 afgjort som ulovligt af de danske konkurrencemyndigheder. Efterfølgende meldte foreningen Campingrådet sig konkurs.
Fra november 2015 til oktober 2016 blev der foretaget 8.187.091 campingovernatninger i Danmark. Dette var en nedgang på 3,3 % i forhold til samme periode året før. I hele 2015 blev der foretaget omkring 11 millioner overnatninger, hvilket var en nedgang på 1,0 % i forhold til 2014. 34 % af alle danske overnatninger i Danmark blev foretaget ved camping, hvilket var den mest populære overnatningsform, mens dette tal kun var 11 % af de udenlandske turister. Over halvdelen af alle campingovernatninger foregik i Jylland. I 2014 blev der brugt 4,7 milliarder kroner af campingturister i Danmark, hvilket var mindre end både hotelgæster og turister i feriehuse. Danskerne brugte flere penge på camping end andre ferietyper. For øvrig statistik om dette kan henvises til Danmarks Statistik (camp1).
Camping er Sveriges næstmest benyttede beboelsesform for turist og står for cirka en tredjedel af alle ferieovernatninger.  perioden juni - august foregår 45,4 % af alle kommercielle overnatninger på campingpladser.  Graden af service på de anerkendte pladser er klassificeret med et nationalt udviklet system, baseret på stjerner, hvor 5 stjerner markerer den højeste standard. Om vinteren er de fleste pladser lukkede, men en del stiller pladser til rådighed for autocampere og fastliggende med årskort.
Sverige har nogle samarbejdende campingpladser organiseret i kæder, hvor Regenbogen (regnbuen), Nordic Camping, Public Camp, First Camp, Family Camp og Grönklitt-gruppen er de mest udbredte.Flertallet af større pladser i Sverige er medlem af SCR (Svensk Camping) og for at campere på disse kræves der et CKE-kort (Camping Key Europe), hvor SCR Svensk er en af partnerne. De andre er NHO Reiseliv i Norge, Campingrådet i Danmark, Camping Finland, ANWB i Nederlandene og ADAC i Tyskland.
Ifølge data, der er blevet indsamlet af Federation Nationale De L’Hotelleire De Plein Air (FNHPA), så blev der tilbragt omkring 113 millioner nætter på franske campingområder i 2015, hvilket var en forøgelse på 3,3 % iforhold til samme periode i 2014. Tallene består af  omkring  77 millioner franske feriegæste, og resten bestod af andre nationaliteter, hvoraf hovedparten kom fra Holland, Tyskland og Storbritannien. Den franske regering håber, at have mere end 100 millioner turister i år 2030. Det mest populære campingområde er Languedoc og Roussillon, hvor der blev tilbragt omkring 19.331.663 nætter på campingpladser i 2015, mens det departement med flest campingpladser er Vendée.
Ifølge data udgivet af Great British Tourism Survey, som er blevet indsamlet af Visit England, blev der foretaget næsten 4,5 millioner camping-ferier (dette tæller både telt og campingvogn mv.) af briterne i den første halvdel af 2015, med et gennemsnit på 3,7 nætters overnatning. Ligesom i USA bliverer camping mere populært, og således var der i 2015 8 % flere campingture end for samme periode i 2014.
En undersøgelse, som blev udført af Campsites.co.uk i 2014, viste at campister planlagde at tage på tre ture eller mere hver år, hvoraf 78 % brugte tre nætter eller mere væk hjemmefra. Juli og august er det absolut mest populære måneder for camping i Storbritannien, og færre end 2 % af de adspurgte svarer at de camperer i vintermånederne.
I Østrig er det kun tilladt at campere på officielle campingpladser og offentligt anviste og overvågede pladser.  PÅ gennemrejse er det dog tilladt at parkere en autocamper visse steder uden for de officielle pladser, idet der dog gælder særlige regler i Wien.
Camping er i klar vækst i Østrig, hvor ca. halvdelen af de camperende er udenlandske turister..
Fra 2012 til 2013 tog over 40 millioner amerikanere, hvilket svarer til omtrent 14 % af befolkningen, på en campingferie. Ifølge en undersøgelse udført af Red Rover Camping og baseret på data fra American Camper Report 2014 der blev udgivet af Coleman Company, Inc. og Outdoor Foundation, cså stiger campings popularitet i USA. Fra 2011 til 2012 tog omkring 4,2 millioner flere på campingture.

For alternative betydninger, se Carbon (flertydig). (Se også artikler, som begynder med Carbon)Carbon (fra latin: carbo "kul"), kulstof eller karbon er et grundstof med atomnummer 6 i det periodiske system med symbolet C. I det periodiske system er det det første (i række 2) af seks elementer i gruppe 14, som har sammensætningen af deres ydre elektronskal til fælles. Det er ikke-metallisk og tetravalent — hvilket vil sige, at det gør fire elektroner tilgængelige til at danne kovalente kemiske bindinger. Tre isotoper findes naturligt: 12C og 13C er stabile, mens 14C er radioaktiv med en halveringstid på omkring 5.730 år. Carbon er et af meget få grundstoffer, der har været kendt siden oldtiden.Carbon er det femtende mest forekommende element i Jordens skorpe og det fjerde mest forekommende element i universet (sorteret efter masse) efter hydrogen, helium og oxygen. Den enorme mængde carbon, dets unikke mangfoldighed af organiske forbindelser og dets usædvanlige evne til at danne polymerer ved temperaturer, der normalt ses på Jorden, gør, at dette element indgår i alle kendte livsformer. Det er det næstmest forekommende element i menneskekroppen (omkring 18,5%) efter oxygen.Carbons atomer kan bindes sammen på forskellige måder, der betegnes dets allotroper. De bedst kendte er grafit, diamant og amorf carbon. Carbons fysiske egenskaber kan variere voldsomt, afhængig af dets allotropiske form. For eksempel er grafit opak og sort, mens diamant er meget transparent. Grafit er blødt nok til at kunne danne en stribe på papir (heraf dets navn, fra det græske verbum "γράφειν" som betyder "at skrive"), mens diamant er det hårdest naturligt forekommende materiale der kendes. Grafit er en god elektrisk leder, hvorimod diamant har lav elektrisk ledningsevne. Under normale forhold har diamant, carbonnanorør og grafen den højeste specifikke varmeledningsevne ud af alle kendte materialer. Alle carbon-allotroper har fast form under normale forhold, med grafit som den mest termodynamisk stabile form. De er kemisk resistente og kræver høje temperaturer, selv for at kunne reagere med oxygen.
Carbons mest almindelige oxidationstrin i uorganiske forbindelser er +4, omend +2 findes i carbonmonoxid og overgangsmetal-carbonylkomplekser. Den største kilde til uorganisk carbon er kalksten, dolomit og carbondioxid, men der findes også betragtelige mængder i organiske depoter af kul, tørv, olie og metanhydrater. Carbon danner en lang række forbindelser, hvoraf der er blevet identificeret næste ti millioner forbindelser til dato, flere end noget andet grundstof, og dette tal er blot en fraktion af det teoretisk mulige antal forbindelser under normale forhold.
Blandt carbons allotroper er grafit, en af de blødeste kendte substanser, og diamant, den hårdeste naturligt forekommende substans på kloden. Det binder nemt med andre, mindre atomer og andre carbonatomer, og er i stand til at danne flere stabile kovalente bindinger med disse. Carbon vides at kunne danne næsten ti millioner forskellige forbindelser, hvoraf et stort flertal er kemiskej. Carbon er også det grundstof, der har det højeste sublimationspunkt. Ved atmosfærisk tryk har det intet smeltepunkt, da dets tripelpunkt er ved 10,8 ± 0,2 MPa og 4.600 ± 300 K (~4.330 °C eller 7.820 °F), så det sublimerer ved omkring 3.900 K.Carbon sublimerer i en carbonbue, som har en temperatur på omkring 5.800 K (5.530 °C; 9.980 °F). Derfor forbliver carbon i fast form ved højere temperaturer end selv de metaller med højest smeltepunkt, såsom tungsten og rhenium - uanset dets allotropiske form. Selvom det har en termodynamisk tendens til oxidering, modstår carbon oxidering mere effektivt end elementer såsom jern og kobber, som er svagere reduktionsmidler ved rumtemperatur.
Carbonforbindelser danner basis for alt kendt liv på Jorden, og carbon-nitrogen-cyklussen leverer noget af energien produceret af Solen og andre stjerner. Selvom det danner mange forskellige forbindelser, er de fleste af carbons former relativt ikke-reaktive under normale forhold. Ved standardtemperatur og -tryk kan det modstå alt andet end de allerstærkeste oxidationsmidler. Det reagerer ikke med svovlsyre, saltsyre, klor eller alkalier. Ved forhøjede temperaturer reagerer carbon med oxygen og danner carbon-oxider, og den vil her stjæle oxygen fra metaloxider og efterlade metalelementet. Denne exoterme reaktion bruges i jern- og stålindustrien til at smelte jern og kontrollere carbonindholdet i stål:
Fe3O4 + 4 C(s) → 3 Fe(s) + 4 CO(g)med svovl til at danne carbondisulfid og med damp i kul-gas-reaktionen:
C(s) + H2O(g) → CO(g) + H2(g).Carbon kombinerer med nogle metaller ved høje temperaturer og danner metalliske karbider, såsom jernkarbiden cementit i stål, og wolframkarbid, der ofte bruges som slibemiddel og til at lave skarpe spidser på skæreværktøjer.
Pr. 2009 lader grafen til at være det stærkeste materiale der nogensinde er blevet testet. Processen med at adskille det fra grafit vil kræve yderligere teknologisk udvikling før det er økonomisk gunstigt til industrielle processer.Systemet af carbonallotroper spænder over en række ekstremer:
Atomar carbon er en meget kortlivet art og carbon stabiliseres derfor i diverse fleratomare strukturer med forskellige molekylære konfigurationer, kaldet allotroper. Carbons tre relativt velkendte allotroper er amorf carbon, grafit og diamant. Fullerener blev engang betragtet som eksotiske, men syntetiseres i dag og bruges til forskning; de omfatter buckminsterfullerener (også kaldet "buckybolde"), carbon-nanorør, carbon-nanobuds og nanofibre. Der er også blevet fundet flere andre eksotiske allotroper, såsom lonsdaleit (tvivlsom), glascarbon, carbon-nanoskum, carbyn og cyclo[18]carbon.
Den amorfe form er et udvalg af carbonatomer i et ikke-krystallinsk, uregelmæssigt, glasagtigt stadie, som i bund og grund er grafit, men ikke holdes i en krystallinsk makrostruktur. Det findes som et pulver, og er en hovedbestanddel i substanser såsom trækul, sod og aktivt kul. Ved normalt tryk tager form af grafit, hvori hvert atom bindes trigonalt til tre andre i et plan bestående af fusionerede hexagonale ringe, ligesom de ses i aromatiske carbonhydrider. Det resulterende netværk er todimensionelt, og de resulterende flade plader stables og bindes løst gennem svage van der Waals-kræfter. Dette giver grafit dens blødhed og spaltningsegenskaber (pladerne glider let forbi hinanden). På grund af at delokaliseringen af en af de ydre elektroner fra hvert atom danner en π-cloud, leder grafit elektricitet, men kun på planet for hver kovalent bundne plade. Dette resulterer i at carbon har en lavere samlet elektrisk ledeevne end de fleste metaller. Delokaliseringen står også for grafits energiske stabilitet over diamant ved rumtemperatur.
Ved meget højt tryk danner carbon den mere kompakte allotrop, diamant, der har næsten dobbelt så stor massefylde sammenlignet med grafit. Her bindes hver atom tetrahedralt til fire andre, og danner et 3-dimensionelt netværk af rynkede seks-leddede atomringe. Diamant har den samme kubiske struktur som silicium og germanium. Det er den hårdeste naturligt forekommende substans målt ved hvor let det kan ridses, hvilket skyldes carbon-carbon-bindingernes styrke. På trods af den populære idé om at  "diamanter varer evigt", er de termodynamisk ustabile under normale forhold, og transformerer sig til grafit. På grund af en høj aktivering-energibarriere er overgangen til grafit så langsom ved normale temperaturer at det ikke kan ses med det blotte øje. Under nogle forhold krystalliserer carbon som lonsdaleit, et hexagonalt krystalgitter med alle atomer kovalent bundet og egenskaber meget lig diamants.Fullerener er en syntetisk[kilde mangler] formation med en grafit-lignende struktur, men i stedet for hexagoner er fullerener dannet af pentagoner (eller ligefrem heptagoner) af carbonatomer. De manglende (eller yderligere) atomer fordrejer pladerne til kugler, ellipser eller cylindere. Fullereners egenskaber (opdelt i  buckminsterfullerener, buckminsterrør og nanobuds) er endnu ikke blevet fuldt analyseret, og repræsenterer et intenst forskningsområde i nanomateriale. Navnene "fulleren" og "buckybold" er opkaldt efter Richard Buckminster Fuller, der populariserede geodætiske kupler, som ligner fullereners struktur. Buckminsterfullerener er relativt store molekyler, der er dannet udelukkende af carbon bundet trigonant, og som har dannet sfæroider (den bedst kendte og simpleste er den fodbold-formede C60 buckminsterfulleren). Carbon-nanorør ligner buckminsterfullerener strukturelt, bortset fra at hvert atom er bindet trigonalt i et kurvet plan, der danner en hul cylinder. Nanobuds blev for første gang opdaget i 2007, og er et hybrid rør/buckminsterfulleren-materiale (buckminsterfullerener er kovalent bundet til et nanorørs ydre væg), som kombinerer begges egenskaber i en enkelt struktur.En af de andre opdagede allotroper, carbon-nanoskum, er en ferromagnetisk allotrop opdaget i 1997. Den består af en klyngesamling af carbonatomer med lav massefylde, der hænger sammen i et løst tre-dimensionelt net hvori atomerne er bundet trigonalt i seks- og syv-leddede ringe. Det er blandt de letteste kendte faste stoffer, med en massefylde på omkring 2 kg/m3. Glascarbon indeholder på lignende måde en høj andel af lukket porøsitet, men i modsætning til normal grafit er de grafitiske lag ikke stablet som siderne i en bog, men derimod mere tilfældigt arrangeret. Carbyn har den kemiske struktur -(C:::C)n-. Carbon er i denne modifikation lineært med  sp orbital hybridisering, og er en polymer med skiftende enkelte og tredobbelte bindinger. Denne carbyn er meget interessant indenfor nanoteknologien, da dens Young's modul er 40 gange så stort som diamants.I 2015 bekendtgjorde et hold ved North Carolina State University at de havde udviklet en anden allotrop, døbt Q-carbon, ved at anvende en laserpuls af lav varighed på amorf carbonstøv. Q-carbon skal angiveligt udvise både ferromagetisme og fluorescens og være endnu hårdere end diamanter.
Carbon er det fjerdemest forekommende kemiske element i universet, målt efter masse, efter hydrogen, helium og oxygen. Carbon findes i rigelige mængder i Solen, stjernerne, kometer, og i de fleste planeters atmosfære. Der kan dannes mikroskopiske diamanter ved det intense tryk og høje temperatur, der finder sted ved meteoritnedstyrtninger.I 2014 bekendtgjorde NASA at man havde oprettet en opgraderet database til at spore polycykliske aromatiske hydrocarboner (PAH'er) i universet. Mere end 20% af al carbon i universet kan være forbundet med PAH'er, komplekse forbindelser af carbon og hydrogen uden oxygen. Disse forbindelser figurerer i PAH-verdenshypotesen som går på at de har haft en rolle i abiogenese og skabelsen af nyt liv. PAH'er lader til at være blevet dannet "nogle milliarder år" efter Big Bang, er spredt udover hele universet, og forbindes med nye stjerner og exoplaneter.Den faste del af Jorden er blevet vurderet som helhed til at indeholde 730 ppm carbon, med 2000 ppm i kernen og 120 ppm i den kombinerede kappe og skorpe. Da Jordens masse er 5.972×1024 kg ville dette indebære 4360 millioner gigaton carbon. Dette er langt mere end der er til stede i havene eller atmosfæren.
Kombineret med oxygen (til carbondioxid) findes carbon både i Jordens atmosfære (omtrent 810 gigatons carbon) og opløst i alle vandområder (omkring 36.000 gigatons carbon). Der findes omkring 1.900 gigatons carbon i biosfæren. Carbonhydrider (såsom kul, råolie og naturgas) indeholder også carbon. Mængden i kulreserver (ikke kul-"ressourcer") vurderes til at være på omkring 900 gigatons med måske 18.000 gigaton ressourcer. Oliereserver har omkring 150 gigaton. Gennemprøvede kilder til naturgas er på omkring 175 1012 kubikmeter (indeholdende omkring 105 gigatons carbon), men studier vurderer at der findes yderligere 900 1012 kubikmeter "ukonventionelle" forekomster såsom skifergas, der repræsenterer omkring 540 gigatons carbon.Carbon findes også i metanhydrater i polarregionerne og under havene. Diverse vurderinger har sat denne mængde af carbon mellem 500, 2500 eller 3000 gigaton.Der fandtes tidligere større mængder carbonhydrid. Ifølge en kilde blev der i perioden mellem 1751 og 2008 udledt omkring 347 gigatons carbon som carbondioxid til atmosfæren fra afbrænding af fossile brændstoffer. En anden kilde sætter mængden der er udledt til atmosfæren siden 1750 til 879 gigaton, og den samlede mængde udledt til atmosfære, hav og land (såsom tørvemoser) til næsten 2000 gigaton.Carbon er en bestanddel (omkring 12% efter masse) af de meget store carbonate stenmasser (kalksten, dolomit, marmor osv.). Kul er meget carbonindholdigt (antracit indeholder 92–98%) og er den største kommercielle kilde til mineralsk carbon, idet det står for 4.000 gigatons eller 80% af fossile brændstoffer.Hvad angår de individuelle carbonallotroper så findes grafit i store mængder i USA (mest i New York og Texas), Rusland, Mexico, Grønland og Indien. Naturlige diamanter forekommer i stenarten kimberlit, der findes i gamle vulkanske "halse" eller "rør". De fleste diamantforekomster er i Afrika, særligt i Sydafrika, Namibia, Botswana og Republikken Congo og Sierra Leone. Diamantforekomster er også blevet fundet i Arkansas, Canada, det russiske Arktis, Brasilien, og i det nordlige og vestlige Australien. Diamanter hentes også fra havbunden ved Kap det Gode Håb. 
Carbon-14 dannes i troposfærens og stratosfærens øvre lag ved højder på 9–15 km af en reaktion, der udfældes ved kosmisk stråling. Der produceres termiske neutroner, som kolliderer med nitrogen-14's kerner, og danner carbon-14 og en proton.
Carbon-rige asteroider findes overvejende i de ydre dele af asteroidebæltet i vores solsystem. Der er endnu ikke blevet taget prøver af disse asteroider, men de kan bruges i hypotetisk rumbaseret carbon-minedrift, som kan blive muligt i fremtiden men stadig er teknologisk umuligt.
Carbons isotoper er atomkerner, der indeholder seks protoner plus et antal neutroner (fra 2 til 16). Carbon har to stabile, naturligt forekommende isotoper. Isotopen carbon-12 (12C) udgør 98,93% af Jordens carbon, mens carbon-13 (13C) udgør de tilbageværende 1,07%. Koncentrationen af 12C bliver øget yderligere i biologiske materialer idet biokemiske reaktioner diskriminerer mod 13C. I 1961 vedtog International Union of Pure and Applied Chemistry (IUPAC) isotopen carbon-12 som udgangspunkt for atomvægt. Identificering af i kernemagnetisk resonans-eksperimenter (NMR) gøres med isotopen 13C.
Carbon-14 (14C) er en naturligt forekommende radioisotop, skabt i den øvre atmosfære (lavere stratosfære og øvre troposfære) idet nitrogen interagerer med kosmisk stråling. Det findes i sporingsmængder på Jorden i op til 1 part per billion (0,0000000001%), og er hovedsageligt begrænset til atmosfæren og små forekomster, særligt i tørv og andre organiske materialer. Denne isotop henfalder med 0,158 MeV β− udledning. På grund af dens relativt korte halveringstid på 5730 år er 14C stort set fraværende i gamle stenarter. Mængden af 14C i atmosfæren og i levende organismer er næsten konstant, men den aftager på en forudsigelig måde i deres legemer efter døden. Dette princip bruges ved carbon 14-datering, opfundet i 1949, som bliver anvendt bredt til at afgøre alder på carbonholdige materialer, der er op til 40.000 år gamle.Der findes 15 kendte carbonisotoper, og den mest kortlivede af disse er 8C, som henfalder gennem protonudledning og alfahenfald og har en halveringstid på 1,98739x10−21 s. Den eksotiske 19C udviser en kerneglorie, hvilket betyder at dens radius er mærkbart større end det kunne forventes hvis kernen var en kugle med konstans massefylde.
Dannelsen af carbons atomkerne kræver en næsten samtidig tripel-kollision af alfapartikler (heliumkerner) inde i en kæmpe eller superkæmpe-stjerne, hvilket er kendt som  tripel-alfa-processen. Produkterne af yderligere kernefusion ved heliums reaktion med hydrogen eller en anden heliumkerne producerer henholdsvis lithium-5 og beryllium-8, der begge er stærkt ustabile, og næsten øjeblikkeligt henfalder tilbage til mindre kerner. Tripel-alfa-processen sker ved temperaturer over 100 megakelvin og ved heliumkoncentrationer i en grad som det tidlige univers' hastige udvidelse og nedkøling umuliggjorde - der blev derfor ikke skabt synderligt store mængder carbon under Big Bang.
Ifølge nuværende fysisk-kosmologisk teori dannes carbon i stjernes indre i den vandrette gren af sammenstød og transformation mellem tre heliumkerner.  Når de stjerner dør som supernovaer spredes carbonen i verdensrummet som støv. Dette støv bliver efterfølgende en bestanddel i dannelsen af anden- eller tredjegenerations-stjernesystemer med sammenvoksede planeter. Solsystemet er et eksempel på et sådanne stjernesystem med en rigelig mængde carbon, hvilket har banet vejen for livet på Jorden.
CNO-cyklussen er en yderligere fusionsmekanisme, som styrker stjerner, hvori carbon opererer som katalysator.
Roterende overgange af diverse isotopiske former for carbonmonoxid (for eksempel 12CO, 13CO og 18CO) kan ses i submillimeter-bølgelængdeområdet, og bruges i studiet af nyligt dannede stjerner i molekyleskyer.
Under normale forhold på jorden er det meget sjældent at se et element konvertere til et andet. Derfor er mængden af carbon på Jorden mere eller mindre konstant. De processer, der bruger carbon, skal derfor opnå det fra et sted og skaffe sig af med det et andet sted. Carbons veje i miljøet danner carboncyklussen. For eksempel trækker fotosyntetiske plantenter carbondioxid fra atmosfæren (eller havvand) og bygger det ind i biomasse, en carbonfikseringsproces. Noget af denne biomasse spises af dyr, mens noget carbon udåndes af dyr som carbondioxid. Carboncyklussen er betragteligt mere kompliceret end denne korte cyklus; for eksempel opløses noget carbondioxid i havene; hvis bakterier ikke fortærer det, kan dødt plante- eller dyrematerie blive til råolie eller kul, hvilket udleder carbon når det brændes.
Carbon kan danne meget lange kæder af sammenkoblede C-C-bindinger, en egenskab der kaldes catenation. Carbon-carbon-bindinger er stærke og stabile. Gennem catenation danner carbon et utal af forbindelser.
Den simpleste form for organisk molekyle er carbonhydrid — en stor familie af organiske molekyler, der består af hydrogenatomer bundet til en kæde af carbonatomer. Kædelængden, sidekæder og funktionelle grupper påvirker alle organiske molekylers egenskaber.
Carbon forekommer naturligt i alt kendt organisk liv, og er grundlaget for organisk kemi. Når det forenes med hydrogen danner det diverse carbonhydrider, der er vigtige for industrien som køle-, smøre- og opløsningsmiddel, som kemisk råvare til fremstilling af plastik og petrokemikalier og som fossile brændstoffer.
Når det kombineres med oxygen og hydrogen kan carbon danne mange grupper af vigtige biologiske forbindelser, såsom sukkerarter, lignaner, kitiner, alkohol, fedt og aromatisk ester, karotenoider og terpen. Sammen med nitrogen danner det alkaloider, og med tilføjelsen af svovl kan den danne antibiotika, aminosyrer og gummiprodukter. Med tilføjelsen af fosfor til disse andre elementer danner det DNA og RNA, der bærer på livets kemiske kode, og adenosintrifosfat (ATP), det vigtigste energioverførende molekyle i alle levende celler.
Forbindelser, der normalt indeholder carbon, men associeres med mineraler eller som ikke indeholder hydrogen eller fluorin, betragtes normalt som separate fra klassiske organiske forbindelser, omend denne definition ikke ligger fast. Blandt disse er carbons simple oxider. Den bedste kendte oxid er carbondioxid (Skabelon:CO2). Dette var engang den primære bestanddel i palæoatmosfæren, men er kun en mindre bestanddel af Jordens atmosfære i dag. Når det opløses i vand danner det carbonsyre (H2CO3), men ligesom det er tilfældet med de fleste forbindelser hvor flere oxygener er bundet til et carbon med enkelt-binding, er det ustabilt. Gennem dette mellemprodukt produceres dog resonans-stabiliserede carbonat-ioner. Nogle vigtige mineraler er carbonater, navnlig kalk. Carbondisulfid (CS2) fungerer på lignende måde.
Den anden udbredte oxid er carbonmonoxid (CO). Den dannes af ufærdig forbrænding, og er en farveløs, lugtfri gas. Molekylerne indeholder hver en tredobbelt binding, og er relativt polære, hvilket resulterer i en tendens til at binde permanent til hæmoglobin-molekyler, og dermed forskyde oxygen, som har en lavede bindingsaffinitet. Cyanid (CN−) har en lignende struktur, men opfører sig meget som en halogenid-ion (det er pseudohalogent). For eksempel kan det danne det nitride cyanogen-molekyle ((CN)2), meget lig diatomiske halogenider. Blandt andre usædvanlige oxider er carbonsuboxid (C3O2), det ustabile dicarbonmonoxid (C2O), carbontrioxid (CO3), cyclopentanpenton (C5O5) cyclohexanhexon (C6O6) og mellitsyreanhydrid (C12O9).
Sammen med reaktive metaller såsom tungsten danner carbon enten carbider (C4−) eller acetylider (C2−2) til at danne legeringer med højt smeltepunkt. Disse anioner associeres også med metan og acetylen, som begge er meget svage syrer. Med en elektronegativitet på 2,5 foretrækker carbon at danne kovalente bindinger. Nogle få carbider er kovalente gitre, såsom siliciumcarbid (SiC), der ligner diamant.
Organometalliske forbindelser indeholder pr. definition mindst en carbon-metal-binding. Der eksisterer en lang række af sådanne forbindelser; blandt store klasser er simple alkyl-metal-forbindelser (for eksempel tetraetylbly), η2-alken-forbindelser (for eksempel Zeises salt) og η3-allyl-forbindelser (for eksempel allylpalladiumkloriddimer); metallocener indeholdende cyclopentadienyl-ligander (for eksempel ferrocener); og overgangsmetal-carbenkomplekser. Der findes mange metalcarbonyler (for eksempel nikkeltetracarbonyl).
Mens carbon menes eksklusivt at danne fire bindinger, er der blevet rapporteret om en interessant forbindelse indeholdende et oktahedralt hexakoordineret carbonatom. Forbindelsens kation er [(Ph3PAu)6C]2+. Dette fænomen er blevet tilskrevet guld-ligandernes "aurofilicitet".
Grundstoffet carbon benævnes også både "karbon" (iflg. Retskrivningsordbogen) og "kulstof". Carbon er den stavemåde, der oftest bruges i dansk faglitteratur, og i de landsdækkende danske aviser, selvom denne stavemåde ikke er godkendt iflg. Retskrivningsordbogen. Navnet carbon kommer fra Latin carbo, der betyder "kul" eller "trækul". På dansk (såvel som tysk, hollandsk og flere andre sprog) henviser betegnelserne hhv. kulstof, Kohlenstoff og koolstof ligeleges til den oprindelige latinske betegnelse.
Carbon blev opdaget i forhistoriske tider, og har været kendt i form af sod og trækul siden de tidligste menneskelige civilisationer. Diamanter har muligvis været kendt siden 2500 f.Kr. i Kina, mens carbon i form af trækul blev skabt i romertiden ved den samme kemi som det gøres i dag: ved at ophede træ i en pyramide dækket af ler for at lukke luft ude.
I 1722 demonstrerede René Antoine Ferchault de Réaumur at jern blev transformeret til stål gennem absorberingen af en substans, der nu kendes som carbon. I 1772 viste Antoine Lavoisier at diamanter er en carbonform; da han afbrændte trækul og diamant og fandt at ingen af dem producerede vand, samt at de begge udledte den samme mængde carbondioxid pr. gram.
I 1779, viste Carl Wilhelm Scheele at grafit, som indtil da blev tænkt på som en form for bly, i stedet var identisk med trækul men med en lille blanding af jern, og at det udledte "æterisk syre" (hans navn for carbondioxid) når det blev oxideret med salpetersyre. I 1786 bekræftede de franske videnskabsmænd Claude Louis Berthollet, Gaspard Monge og C. A. Vandermonde at grafit hovedsageligt var carbon ved at oxidere det i oxygen på en måde meget lig den Lavoisier havde gjort med diamant. Noget jern blev tilbage, hvilket de franske videnskabsfolk tænkte var nødvendige for grafikstrukturen. I deres offentliggørelse foreslog de navnet carbone (Latin carbonum) for elementet i grafit, som blev afgivet som en gas ved afbrænding af grafitten. Antoine Lavoisier opgav derefter carbon som et grundstof i sin lærebog fra 1789.I 1985 blev opdaget en ny carbon-allotrop, fulleren. Den inkluderer nanostrukturerede former såsom buckybolde og nanorør. Deres opdagere – Robert Curl, Harold Kroto og Richard Smalley – modtog Nobelprisen i kemi i 1996. Den resulterende fornyede interesse i nye former førte til opdagelsen af yderligere eksotiske allotroper, heriblandt glascarbon, og opdagelsen af at "amorf carbon" ikke er strengt amorf.
Der findes mange kommercielt farbare naturlige forekomster af grafit rundt omkring i verden, men de økonomisk vigtigste kilder er i Kina, Indien, Brasilien og Nordkorea. Grafitforekomster er af metamorf oprindelse, og findes i forbindelse med kvarts, glimmer og feldspat i skifer, gnejs og metamorfe sandsten og kalksten som linser eller vener, somme tider en meter tykke eller mere. Grafitforekomster i Borrowdale, Cumberland, England var til at begynde med i så passende størrelse og renhed at blyanter indtil det 19. århundrede blev produceret ved ganske enkelt at save blokke af naturlig grafit i strimler, og efterfølgende indkapsle dem i træstrimler. I dag udvindes mindre grafitdepoter ved at knuse sten og flyde den lettere grafit ud på vand.Der findes tre typer naturlig grafit — amorf, flaget eller krystallinsk flaget, og venet eller klumpet.  Amorf grafit er af laveste kvalitet, men mest udbredt. I modsætning til indenfor videnskaben, henviser "amorf" i industrien til meget små krystalstørrelser snarere end total mangel på krystalstruktur. Amorf grafit bruges til grafitprodukter af lavere værdi, og er den billigste type grafit. Store forekomster af amorf grafit findes i Kina, Europa, Mexico og USA. Flage-grafit er mindre udbredt, og af højere kvalitet end amorf; det forekommer som separate plader som krystalliserede i metamorfe sten. Flage-grafit kan være fire gange så dyrt som amorf. Flager af god kvalitet kan bearbejdes til udvidelig grafit, der kan bruges til mange ting såsom brandhæmmere. De største depoter findes i Brasilien, Canada, Kina, Madagascar, Tyskland og Østrig. Venet eller klumpet grafit er den mest sjældne og mest værdifulde type naturlig grafit. Det forekommer i vener langs indgribende kontakter i solide klumper, og udvindes kun kommercielt i Sri Lanka.Ifølge USGS lå produktionen af naturlig grafit på verdensplan på 1,1 millioner ton i 2010, hvoraf 800.000 t var i Kina, 130.000 t i Indien, 76.000 t i Brasilien, 30.000 t i Nordkorea og 25.000 t i Canada.
Diamant-forsyningskæden kontrolleres af et lille antal magtfulde virksomheder, og er stærkt koncentreret omkring et lille antal områder på verdensplan.
Kun en meget lille del af diamantmalm består af egentlige diamanter. Malmen bliver knust, og der tages skridt for at sikre at større diamanter ikke bliver ødelagt i processen, hvorefter partiklerne sorteres efter massefylde. I dag lokaliseres diamanter i den diamant-rige massefylde-fraktion ved hjælp af røntgen-fluorescens, hvorefter den endelige sortering foretages manuelt. Før brugen af røntgenstråling blev udbredt blev separationen gjort ved brug af fedtbælter; diamanter har en større tendens til at hænge fast i fedt end de andre mineraler i malmen.Historiske diamanter blev kun fundet i alluviale depoter i det sydlige Indien. Indien var verdens førende diamantproducent fra diamanten blev opdaget i det 9. århundrede f.Kr. og frem til midten af det 18. århundrede e.Kr., men disse kilders kommercielle potentiale var ved slutningen af det 18. århundrede blevet opbrugt, og Indien blev derefter overhalet af Brasilien, hvor de første ikke-indiske diamanter blev fundet i 1725.Diamantproduktion fra primære depoter (kimberlitter og lamproitter) begyndte først i 1870'erne efter opdagelsen af diamantfelterne i Sydafrika. Produktionen er vokset med tiden, og en samlet mængde på 4,5 milliarder karat er blevet udvundet siden da. Omkring 20% af den mængde er blevet udvundet alene i de seneste 5 år, og i løbet af de sidste ti år har 9 nye miner påbegyndt produktionen, mens yderligere 4 afventer åbning. De fleste af disse er i Canada, Zimbabwe, Angola og en i Rusland.I USA er der blevet fundet diamanter i Arkansas, Colorado og Montana. I 2004 blev der gjort en bemærkelsesværdig opdagelse af en mikroskopisk diamant i USA hvilket førte til masse-indsamling af kimberlitrør i en fjern egn af Montana i januar 2008.I dag findes de kommercielt mest farbare diamantdepoter i Rusland, Botswana, Australien og DDR Congo. I 2005 producerede Rusland næsten en femtedel af den globale diamantudvinding, ifølge British Geological Survey. Australien har det rigeste diamantførende rør med produktion der kunne nå op på 42 tons (41 long tons; 46 short tons) pr. år i 1990'erne. Der findes også kommercielle depoter der aktivt udvindes i  Northwest Territories i Canada, i Siberien (hovedsageligt i Jakutien), Brasilien og i det nordlige og vestlige Australien.
Carbon er essentielt for alle levende systemer, og uden det ville livet - i den form det kendes i dag - ikke kunne eksistere. Den største økonomiske anvendelse af carbon udover mad og træ er i form af carbonhydrider, navnlig fossil metangas og råolie. Råolie destilleres i raffinaderier til produktion af benzin, petroleum og andre produkter. Cellulose er en naturlig, carbon-indeholdende polymer, der produceres af planter i form af træ, bomuld, linned og hampefibre. Cellulose bruges primært til at vedligeholde planters struktur. Blandt kommercielt værdifulde carbon-polymerer af animalsk oprindelse er uld, kashmiruld og silke. Plastik laves ud af syntetiske carbon-polymerer, ofte med oxygen- og nitrogenatomer inkluderet ved regelmæssige intervaler i den centrale polymerkæde. Råmaterialerne til mange af disse syntetiske stoffer kommer fra råolie.
Brugen af carbon og dets forbindelser varierer ekstremt. Det kan danne legeringer med jern, hvoraf den mest udbredte er carbonstål. Grafit kombineres med ler til at danne den 'bly' der bruges i blyanter til brug ved skrift eller tegning. Det bruges også som et smøremiddel og et pigment, som et stødemateriale i fremstilling af glas, i elektroder til tørbatterier og ved galvanisering, i børster til elektromotorer og som en neutron-moderator i kernereaktorer.
Trækul bruges som tegnemateriale i nogle kunstværker, til barbecuegrillning, jernsmeltning, og en lang række andre ting. Træ, kul og olie bruges som brændstof til produktion af energi og varme. Diamanter af ædelstenskvalitet bruges i smykker, og industrielle diamanter bruges til borings-, skærings- og poleringsværktøjer til bearbejdelse af metaller og sten. Plastik laves også fra fossile carbonhydrider, og carbonfibre, skabt ved pyrolyse af syntetiske polyesterfibre bruges til at forstærke plastik til at danne avancerede, lette kompositmaterialer.
Carbonfibre laves ved pyrolyse af ekstruderede og udstrakte filamenter af polyakrylnitril (PAN) og andre organiske stoffer. Fibrens krystallografiske struktur og mekaniske egenskaber afhænger af typen af startmateriale, og den efterfølgende bearbejdelse. Carbonfibre af PAN har strukturer der ligner trange grafitfilamenter, men termisk bearbejdning kan omrokere denne struktur til et kontinuerligt, rullet ark. Resultatet er fibre med højere specifik trækstyrke end stål.Carbon black bruges som det sort pigment til blæk ved bogtryk, kunstneres oliemaling og vandfarver, carbonpapir, tusch, laserprinter-toner og andet. Carbon black bruges også som fyldstof i gummiprodukter såsom dæk, og i plastforbindelser. Aktiveret trækul bruges som en absorbent og adsorbent i filtermateriale i ting som gasmasker, vandrensning og emhætter, og indenfor medicinen bruges det til at absorbere toxiner, giftstoffer eller gasser fra fordøjelsessystemet. Carbon bruges til kemisk reduktion ved høje temperaturer. Koks bruges til at reducere jernmalm til jern ved smeltning. Overfladehærdning af stål opnås ved at opvarme færdiglavede stålkomponenter i carbonpulver. Carbider af silicium, wolfram, bor og titan, er blandt de hårdeste kendte materialer, og bruges som abrasiver i skære- og slibeværktøjer. Carbonforbindelser udgør størstedelen af materialet brugt i tøj, såsom naturlige og syntetiske tekstiler og læder, og næsten alle de indre overflader i bebyggelser, udover glas, sten og metal.
Diamantindustrien falder i to kategorier: en beskæftiger sig med diamanter af ædelsten-kvalitet og den anden med diamanter af industriel kvalitet. Mens der findes handel i begge typer diamanter, er de to markeder radikalt forskellige.
I modsætning til ædelmetaller såsom guld eller platin, handles ædelstensdiamanter ikke som en vare: de er ekstremt dyre, og der er ikke et særlig aktivt marked for videresalg af diamanter.
Industridiamanter værdsættes normalt for deres hårdhed og evne til at lede varme, mens deres ædelstensmæssige kvaliteter såsom klarhed og farve er mere eller mindre irrelevante. Omkring 80% af udvundne diamanter (omkring 100 millioner karat eller 20 ton årligt) er uegnede til brug som ædelsten, og henvises til industrielt brug (kendt som bort). Syntetiske diamanter, opfundet i 1950'erne, blev næsten øjeblikkeligt anvendt industrielt; 3 milliarder karat (600 tons) af syntetiske diamanter bliver produceret årligt.Den mest udbredte brug af industrielle diamanter er til skæring, boring, slibning og polering. De fleste af disse kræver ikke store diamanter; faktisk ville selv de fleste diamanter af ædelstenkvalitet kunne bruges industrielt hvis det ikke var for deres lille størrelse. Diamanter indlejres i borspidser eller savklinger, eller knuses til et pulver til brug ved slibning og polering. Blandt specialiserede anvendelser er brug i laboratorier som inddæmning af højtrykseksperimenter, maskinlejer af høj kvalitet, samt begrænset brug i specialiserede vinduer. I takt med den fortsatte udvikling indenfor produktionen af syntetiske diamanter, bliver nye anvendelser mere økonomisk farbare. En af de muligheder der vækker stor begejstring er den mulige brug af diamant som halvleder til brug i mikrochips, og på grund af dens uovertrufne varmeleder-evner, som køleplade i elektronik.
Ren carbon har ekstremt lav toksicitet for mennesker, og kan håndteres - og ligefrem spises - sikkert i form af grafit eller trækul. Det er modstandsdygtigt overfor opløsning eller kemisk angreb, selv i fordøjelsessystemets sure miljø. Dette betyder at når det først indføres i kroppens væv så forbliver det der med al sandsynlighed på ubestemt tid. Carbon black var sandsynligvis et af de første pigmenter brugt til tatoveringer, og det viste sig at mumien Ötzi havde carbon-tatoveringer, som havde overlevet igennem hele hans liv og i yderligere 5200 år efter hans død. Inhalering af kulstøv eller sod (carbon black) i store kvaliteter kan være farligt, irritere lungevæv og forårsage den kongestive  lungesygdom, "kullunge". Diamantstøv brugt som abrasiv kan være skadeligt hvis det indtages eller inhaleres. Carbon-mikropartikler produceres i dieselmotorers udstødningsgasser, og kan samle sig i lungerne. I disse eksempler kan skaden opstå fra de forurenende stoffer (dvs. organiske kemikalier, tungmetaller) snarere end fra selve carbonen.
Carbon har generelt lav toksicitet for liv på Jorden; men carbon-nanopartikler er dødelige for bananfluer.Carbon kan brænde energisk og lyst ved tilstedeværelsen af luft ved høje temperaturer. Store ophobninger af kul, som har været urørt i hundreder af millioner af år pga. fraværet af oxygen, kan selvantænde når der trænger luft ind i kulminers lossepladser og skibes lastrum.I kerne-anvendelser hvor grafit bruges som neutron-moderator, kan samling af Wigner-energi blive fulgt af en pludselig, spontan løsrivelse. Udglødning til mindst 250 °C kan løsne energien sikkert, omend proceduren i Windscale-ulykken slog fejl, hvilket fik andre reaktormaterialer til at antænde.
Den brede vifte af carbonforbindelser indeholder alt fra dødelige giftstoffer såsom tetrodotoxin, lectinen ricin fra frøene af Ricinus-planten, cyanid (CN−) og kulilte; til livsnødvendige stoffer såsom glukose og protein.
2003-10-17, Science Daily: New Material Breakthrough: Super-hard Graphite Cracks Diamond
14 February, 2003, Coal fires are 'global catastrophe' Citat: "...They said that putting out the fires in China alone would cut CO2 emissions equivalent to the volume produced by all US automobiles in a year...."
3 November, 2004, BBC News: 130-year-old Chinese fire put out Citat: "...The burning coal emitted 100,000 tons of harmful gases – including carbon monoxide and sulphur dioxide – and 40,000 tons of ashes every year, Mr Hou told Xinhua..."
2004-01-26, ScienceDaily: One Type Of Carbon So Resilient It Skews Carbon Cycle Calculations Citat: "...graphitic black carbon, similar to the material found in pencil lead, turns out to be so tough..."

Carl, landgreve af Hessen-Kassel, i Danmark kendt som Carl af Hessen og i Norge som Karl av Hessen (19. december 1744 – 17. august 1836) var titulær landgreve af Hessen-Kassel. Han blev dansk general og statholder i hertugdømmerne Slesvig og Holsten. Carl blev aldrig regerende landgreve, men han fik titlen Landgraf von Hessen-Kassel den 25. januar 1805.
Han var yngre søn af landgreve Frederik 2. af Hessen-Kassel og hustru Marie af Storbritannien. Den danske dronning Louise var hans moster, og Carl kom til hoffet i København i 1756, efter at faderen var konverteret til den katolske tro. Carl gjorde militær karriere og var statholder og kommanderende general i hertugdømmerne Slesvig og Holsten fra 1768 til 1836.
Han blev svigerfar til den danske regent, kronprins Frederik (den senere Frederik VI), der giftede sig med Carls datter Marie Sophie Frederikke. Han forsøgte flere gange med begrænset held at gøre sin indflydelse gældende over for den danske kronprins, som regerede i sin faders, Christian VII's, sted.
I størstedelen af sit liv boede Carl med sin familie på Gottorp Slot. Sommerresidensen var herregården Louisenlund ved Slien og Arresødal ved Frederiksværk. Prins Carl var en fremtrædende frimurer.
 Carl blev født den 19. december 1744 i Kassel som anden overlevende søn af Hessen-Kassels arveprins, Frederik, i hans ægteskab med Prinsesse Marie af Storbritannien. Hans mor var datter af Georg 2. af Storbritannien og søster til den danske dronning Louise.
Carls far, (der regerede som landgreve af Hessen-Kassel fra 1760 til 1785) forlod sin familie i 1747 og konverterede til katolicismen i 1749. Carls bedstefar, Landgreve Vilhelm 8. af Hessen-Kassel, overlod Grevskabet Hanau og dets indtægter til Marie og hendes sønner. I 1756 flyttede Marie til hoffet i København med Carl og hans to brødre, Vilhelm og Frederik, for at deres opdragelse kunne blive fuldendt der under beskyttelse af Frederik 5.
Medens den ældste af sønnerne, Vilhelm, der i 1764 ægtede Frederik 5.'s næstældste datter, Vilhelmine, senere vendte tilbage til Hessen og her gjorde sig lidet hæderlig bekendt som landgreve og kurfyrste, vedblev Carl at være knyttet til Danmark. Efter at han allerede 15. november 1758 var blevet udnævnt til karakteriseret oberst og 1760 oberst og chef for Det falsterske Regiment, blev han i en alder af 20 år generalmajor, og det følgende år (1765) kom han i spidsen for artilleriet, en stilling, der selvfølgelig var langt over et så ungt menneskes kræfter, men hvori han havde en ypperlig støtte i den i Sachsen fødte general Heinrich Wilhelm von Huth, der 1766 blev generalløjtnant i dansk tjeneste, og hvis specialvåben artilleriet var.
Da Christian 7. besteg tronen, fik prins Carl lejlighed til at komme endnu højere til vejrs. Den unge konge kastede i nogen tid i høj grad sin kærlighed på ham, så han 1766 blev både generalløjtnant, kommandør for Garden til Fods, Ridder af Elefanten, gehejmestatsminister og formand for Det høje Krigsråd, der, efter at general Claude-Louis de Saint-Germain var faldet i unåde, stilledes i spidsen for landetaten (11. september 1766). Samtidig havde Christian 7. 4. juli samme år udnævnt ham til vicekonge eller statholder i Norge, en værdighed, der dog kun var en titel, da den gamle vicestatholder Jacob Benzon vedblev at styre embedet som tidligere. Ja, trods de stærke betænkeligheder, J.H.E. Bernstorff gjorde gældende, havde kongen givet sit samtykke til, at prins Carl ægtede hans yngste søster, den 16-årige, indtagende Prinsesse Louise. Brylluppet stod i Christiansborg Slotskirke i København den 30. august 1766.
Der er senere af Johan Bülow og hans litterære veninde Charlotte Dorothea Biehl blevet rettet voldsomme sigtelser mod Carl af Hessen for at have haft en stor del i Christian 7.'s sædelige ødelæggelse, sigtelser, som kunne synes at vinde i vægt derved, at ikke alene Frederik Christian Rosenkrantz, men selv en mand som Henrik Stampe havde den samme opfattelse af prinsen. Der er imidlertid næppe grund til at lægge vægt på disse anklager, der støtter sig til rygter fra en tid, da luften var svanger med bagvaskelser og gensidige beskyldninger. Prinsen har åbenbart godt vidst, at der var hæslige rygter i gang om ham, og det var vistnok som et værn derimod, at han i sine Mémoires de mon temps har skildret sit forhold til kongen fra den modsatte side og har omtalt, hvorledes han søgte at påvirke ham religiøst og at drage ham bort fra udsvævelser. Hvor liden vægt dette end har i og for sig, så styrkes det ved P.F. Suhms, Ulrik Adolph Holsteins og Reverdils vidnesbyrd, hvorefter kongens sædelige fordærvelse skyldtes helt andre personer. Reverdil er afgjort velvillig i sin dom over prins Carl, og der er ikke nogen, hvis ord på dette område have større vægt end hans. De få da stå til troende trods Bülows og Dorothea Biehls domme, selv hvor den sidste støtter sig til, hvad hun siger at have hørt af Reverdil.
Derimod havde det været ønskeligt, om prinsen havde taget mindre del, end han gjorde det, i det intrigespil, der blev drevet ved hoffet og i regeringskredsene i den første tid efter Christian 7.'s tronbestigelse. Men det bør dog anerkendes, at han alvorlig støttede J.H.E. Bernstorff imod et af de stærkeste angreb, der rettedes på ham. Der er ej heller næppe nogen mand, som han i sine memoirer omtaler med større ros end Bernstorff. Imidlertid var Christian 7.'s varme følelser for ham snart fordampede, og i foråret 1767 forlod han tillige med prinsesse Louise København og tog ophold i Hanau hos sin moder
I 1769 blev han udnævnt til statholder i Slesvig og Holsten. Han tog han derefter ophold på Gottorp Slot, hvor han med enkelte afbrydelser boede resten af livet.
I 1770 forærede Christian 7. sin søster en ejendom i Gyby ved Sliens sydlige bred mellem Slesvig og Egernførde. Her opførte Carl fra 1772 til 1776 et landsted, som han opkaldte efter sin kone og gav navnet Louisenlund.
Efter Struensees fald blev prins Carl atter draget frem på en iøjnefaldende skueplads, da han i september 1772 blev udnævnt til overgeneral i Norge. Det så netop den gang ud, som om det kunne komme til krig med Gustav III af Sverige, der kort i forvejen havde foretaget sit kendte statskup (19. august). Regeringen holdt det for klogt at sende en prins derop, der ved sit giftermål var så nøje knyttet til kongehuset, som prins Carl var det; den håbede derved at give stemningen blandt nordmændene et sikrere loyalt præg. Samtidig hævedes den forhadte ekstraskat for Norges vedkommende. Prins Carl og hans gemalinde blev meget vel modtaget i Norge, hvor blandt andre Johan Nordahl Brun hilste dem som «det himmelsendte par», og, hvis man kunne tro prinsens egne ord, blev han så populær, at nordmændene gerne ville have haft ham selv til konge; men dette var dog et selvbedrag, og folk fandt snart i Christiania, at fyrsteparrets ophold voldte byen ubehagelige udgifter. Man var derfor ikke misfornøjet med, at det ikke varede fuldt 2 år. Selv fattede han under dette ophold en kærlighed til det norske folk og en interesse for dets vel, som han ikke senere slap. Han vedblev også på en måde længe at være knyttet til det, thi uagtet han i begyndelsen af 1774 atter tog ophold på Louisenlund, lod regeringen ham beholde den øverste kommando over de norske tropper – utvivlsomt en højst mærkværdig og uheldig ordning. Omtrent samtidig med at han vendte tilbage til Slesvig, var han blevet udnævnt til feltmarskal.
Medens han nu i en række år levede fjernt fra nærmere deltagelse i rigets styrelse, fik han under den såkaldte Bayerske Arvefølgekrig (1778-79) af Frederik den Store tilladelse til at følge med hans hovedkvarter. Han vandt preusserkongens velvilje og fulgte det kortvarige felttog med stor iver og interesse. I sine Mémoires de mon temps har han meddelt flere interessante udtalelser af Frederik II. Efter at regeringsforandringen 14. april 1784 havde fundet sted, fik han i nogle år atter lejlighed til at spille en rolle, da kronprins Frederik sluttede sig nøje til ham, og det i den grad, at han (1790) ægtede hans datter Marie Sophie Frederikke. 1789 udnævntes han til præses i Generalitets- og Kommissariatskollegiet. Prins Carl tog blandt andet del i de forhandlinger, som i disse år fandt sted om en omorganisation af Hæren, og han kunne endog komme til at prøve sine kræfter som hærfører, da Rusland 1788 i henhold til traktaten 1773 forlangte den dansk-norske stats hjælp imod Gustav III, der havde angrebet det i Finland. Prinsen blev da sat i spidsen for den 12000 mand stærke norske hær, der fra Norge trængte ned igennem Båhus Len, tvang et mindre svensk korps til at overgive sig ved Kvistrum Bro og truede Gøteborg. Kronprinsen fulgte med på toget. Men det fik en stakket ende på grund af Englands og Preussens mellemkomst, så krigen med Sverige næppe var begyndt, førend den ophørte. Uheldigvis havde der kun været sørget slet for soldaternes forplejning under toget, og følgen var smitsomme sygdomme, der efter dets ophør voldte 3-4000 soldaters død.
En af de norske officerer, der var med ved angrebet på Sverige, den senere oberst Nicolai Tidemand, har i efterladte Optegnelser kritiseret prinsens ledelse af dette lille felttog ligesom i det hele hans færd som praktisk officer meget skarpt. Men helt retfærdig er denne kritik dog næppe. Det var imidlertid fra nu af forbi med prinsens popularitet i Norge, og i Danmark, hvor ingen havde ønsket at komme i krig med Sverige igen, gav mange – for øvrigt uden grund – ham skyld for krigen. Ligesom han i selve regeringskredsene havde en ivrig modstander i kronprinsens svoger, hertug Frederik Christian II af Augustenborg, således var fremskridtspartiet her hjemme ham lidet gunstigt, blandt andet fordi han bekæmpede trykkefriheden. Skønt han vedblev at være statholder i Slesvig og Holsten samt kommanderende general over den norske hær, tabte hans indflydelse sig efterhånden. Under konflikten med England 1801 kommanderede han den styrke, der besatte Hamborg og Lübeck; men det var kun en militær promenade, der snart endte. Landgreven ville meget gerne spille en politisk rolle, men ofte endte det med en uheldig udgang. I 1806 indledte han uden kongens vidende hemmelige forhandlinger med englænderne, og den danske regering måtte fortælle den engelske gesandt, at prins Carl intet officielt mandat havde fra den danske konge.
Han fortsatte dog med at følge med i de politiske forhold i Danmark, og da den revolutionære slesvig-holstenske bølge med Uwe Jens Lornsen opstod som modpol til helstaten, bombarderede han sin svigersøn, kongen, med det ene voldsomme brev efter det andet, hvori han kraftigt opfordrede ham til at gå frem med ild og sværd. Prins Carl synes på et vist tidspunkt at have bragt kongen helt ud af ligevægt, men snart fik de ansvarlige ministre ham beroliget, og kun dårligt formåede Carl at skjule sin skuffelse over den lemfældighed, hvormed man gik frem mod Lornsen. Han udviklede i et brev i denne forbindelse sine tanker om "Tidens onde Magter", som bl.a. inkluderede "Illuminatismus, Karbonarismus, Radikalismus, Liberalismus" og "falsche Freimauerei", hvilket fik historikeren Hans Jensen til at betegne prinsen som "næppe helt vel forvaret" i sin alderdom.I året 1814 blev han generalfeltmarskal og 1817 Storkommandør af Dannebrog.
Lokalt spillede han også en rolle. I kraft af sin rolle som frimurer grundlagde han forskellige stiftelser, fx fattighuset i Slesvig by (1802), og desuden grundlagde han støberieret Carlshütte ved Rendsborg, der blev en vigtig fabrik i den tidlige industrialisering. I 1789 begyndte han at udparcellere sine godsejer og året efter ophævede han livegenskabet.
17. august 1836 døde han på Louisenlund i den usædvanligt høje alder af 92 år. Han er begravet i Slesvig Domkirke.
Carl var en stor ynder af teater og opera og øvede en del indflydelse på sit eget hofteater i Slesvig.
Frimureriet og interessen for religiøse emner prægede prins Carl hele livet. Efter atter af have bosat sig på Louisenlund blev han optaget i en frimurerloge. Enten blev han den 4. marts 1775 optaget i logen Josua zum Corallenbaum i Rendsborg, eller også var han allerede i 1774 gået ind i en loge i Slesvig by. Han kom i de næste 60 år til at stå i spidsen og aktivt arbejde for frimureriet i Danmark. 25. juli 1775 gik han over til den såkaldte strikte observans. Her blev han med det samme Superior Ordinis et Protector for præfekturerne Binin (= København) og Eydendorp (= Slesvig).
Carl af Hessen fornemmede i disse år, at Sveriges kongelige var ledende inden for den strikte observans og søgte at bruge denne indflydelse politisk. Prins Carl prøvede at forhindre, at hertugen af Södermanland blev valgt til hærmester for den 7. frimurerprovins, men forgæves. Carl prøvede at få adgang til forsamlingen i Hamborg 1777 via frimurer og gehejmeråd Sigismund Vilhelm von Gähler, men forgæves. I stedet stræbte han efter at gøre det danske og slesvigske frimurervæsen uafhængigt. I 1778 blev han udnævnt til Protector Domorum Ordinis og Meister vom Stuhl for præfekturet Ivenak (dvs. Hamborg), der omfattede fire loger. Han havde allerede 1776 sammen med frimureren, hertug Ferdinand af Braunschweig, stiftet logen Ferdinande Caroline, som i 1787 blev fulgt op af bilogen Ferdinand zum Felsen. 1778 antog han også titlen Protector et Superior Ordinis in Dania, dvs. overhoved for det danske frimurervæsen og blev 1779 coadjutor og potentiel efterfølger til hærmesteren for den 7. provins, i same år provinsialstormester for storprioratet Tyskland (omfattede reelt Sydtyskland) og coadjutor for den 8. provins.
I samme år gik han over til det såkaldte Lyon-system, og i 1780 indkaldte Carl af Hessen sammen med den fungerende generalstormester, hertug Ferdinand af Braunschweig, til et generalkonvent i Wilhelmsbad ved Hanau, som blev gennemført 16. juli til 1. september 1782, hvor den strikte observans blev opgivet og erstattet af Lyon-systemet. De to fyrstelige personer var de ledende kræfter i denne udvikling, der skabte en modvægt til bl.a. det svenske frimurervæsen. På konventet blev indført en valgfri riddergrad (Ritter der Wohlthätigkeit, dvs. riddere af den gode vilje), hvilket blev tiltrådt af Carl af Hessen i Danmark og hertugdømmerne samt af logerne i Frankrig, men ikke implementeret af logerne i Tyskland og Italien. Hertug Ferdinand blev generalstormester for den nyomdannede orden, der fik en ny inddeling i provinser, nye love etc. Prins Carl blev udnævnt til potentiel efterfølger for generalstormester Ferdinand.
I 1792 blev Carl af Hessens position støttet fra officielt hold, idet kongen (eller rettere kronprinsen, den reelle magthaver) udstedte en kabinetsordre, der gav frimureriet officiel anerkendelse. Betingelsen var, at samtlige eksisterende og fremtidige loger i Danmark og hertugdømmerne skulle anerkende Carl af Hessen som deres overordnede.
Efter hertug Ferdinands død blev Carl æret som generalstormester for sine loger. Han stiftede i denne egenskab i 1817 logen Carl zum aufgehenden Licht i Frankfurt am Main. Selv om Carl formelt kun var anerkendt som autoritet i Tyskland af loger i Altona og Hanau, udstedte han ofte befalinger om oprettelser af nye loger etc. 1792 blev han tillige udnævnt til provinsialstormester i England af fyrsten af Wales, der var generalstormester for Storbritannien.
Prins Carl var, som Allgemeines Handbuch der Freimaurerei skriver, en af de mærkeligste tyske frimurere på sin tid. Han var ufatteligt videbegærlig, nysgerrig, religiøst sværmende og organisatorisk aktiv, men optrådte samtidig uden klare mål og kastede sig over alkymi, okkultisme, understøttede charlataner som grev Saint-Germain etc. Hele livet søgte han de "hemmelige øverste", vogterne af den "sande hemmelighed". Han gik også ind i Illuminatiordenen, i Rosenkreutzerne, i Asiatische Brüder og var medstifter af Philaletherne under et ophold i Paris 1773. Han samlede bl.a. på ordenspapirer fra hele verden, og hans arkiv blev senere overført til Den Danske Frimurerorden, som derfor har en af de righoldigste beholdninger af arkivmateriale om frimureriet i verden.Det mest interessante levn fra Carls virke som frimurer er dog frimurerhaven ved Louisenlund Slot. Han og gemalinden Louise lod slottet bygge 1772-76 ved landbygmester Johann Hermann von Motz, som var fra Kassel og protegeret af prins Carl. Johann Caspar Bechstedt stod for haven, der blev udvidet i etaper. Parken var bundet sammen af strukturer, der markerede rituelle stadier, og som samtidig var typiske for dyrkelsen af det eksotiske. Den rummede bl.a. en sølje (Louisensäule, 1780), en obelisk (Mariensäule, 1790), et nygotisk tårn (1774), en venskabssten (Freundschaftsstein, 1804), et nordisk hus, en ægyptisk portal (1780), kunstige runesten (1796-97), et solur (1794), et alter (1804) etc.
Prins Carl var endog efter bitre modstanderes dom en velbegavet mand, og hans efterladte skrifter giver indtryk af, at han var en livlig natur med flersidige interesser. I modsætning til de sigtelser, vi har set, fra nogle sider er blevet rettet imod ham, er han af andre som fx den kendte Bernt Anker i Norge blevet hævet til skyerne, også fra karakterens side, og selv grev Woldemar Friedrich von Schmettow, der vakte hans heftige forbitrelse ved nogle flyveskrifter, han udgav om den danske og norske hærordning (1792 og 1793), har rost ham stærkt som en elskværdig mand. Hans skrifter viser ham i det hele som en velmenende og mildt dømmende, men tillige som en meget forfængelig mand. Det taler til fordel for hans sunde sans, at han satte Ludvig Holberg overordentlig højt, og det fortjener anerkendelse, at han havde stærk sympati for landboreformerne; men det var lidet heldigt, at hans religiøsitet var tilsat med en overtroiskhed, der dels gjorde ham til en stor beundrer af den kendte undermager og mysticist Grev de Saint-Germain (ikke identisk med den danske hærfører), dels førte ham ind på i årene omkring 1790 at få spiritistkunster og sonambulevæsen i gang ved hoffet, og det efter en sådan målestok, at de gik til det næsten afsindige og endog i nogen tid truede med ganske at forrykke hovedet på selv en så lidt mystisk anlagt natur som kronprins Frederik.
Carl af Hessen blev gift på Christiansborg Slot i København den 30. august 1766 med sin kusine prinsesse Louise. Det blev begyndelsen på en lang række familierelationer mellem det danske og hessiske kongehus, der fortsatte ind i 1800-tallet.
Af de talrige billeder nævnes en miniature af Cornelius Høyer (på Rosenborg), et forsvundet maleri af Jens Juel, hvoraf kopier findes på Clausholm og i Frederiksværk Museum (deponeret af Frederiksborgmuseet), et maleri af C.A. Lorentzen (Frederiksborgmuseet), en pastel af Christian Horneman (sammesteds), flere ukunstneriske malerier af prins Carl som gammel (Rosenborg). Sortkunstblad af Joh. E. Haid 1774, Stik af L. Schlemmer efter tegning af Goos 1805. Litografier efter tegning af Moses Mendel 1828, af C.C.A. Bøhndel 1830, af Johan Friedrich Fritz efter maleri af prins Carl i rullestol foran Louisenlund af Valentin Wassner 1834 (1834, på Glücksborg Slot, flere replikker) og af G. Müller 1837.
Carl af Hessen, Le prince Charles de Hesse, Mémoires sur la campagne de 1788 en Suede, 1789.
C.J. Anker (red.), Prins Carl af Hessens Optegnelser 1744-1784, Kristiania: F.T. Mallings Boghandels Forlag 1893. Norsk/dansk oversættelse af de franske memoirer.
Efterretning om Felttoget i Sverrig 1788, ved Carl, Prinds af Hessen (1789) findes digitalt tilgængelig på kb.dk
Gerhard Kraack, "Carl von Hessen – Biographie eines Wanderers zwischen zwei Welten", i: Beiträge zur Schleswiger Stadtgeschichte, 1997, Heft 42.
Landgraf Carl von Hessen 1744-1836: Statthalter in den Herzogtümern Schleswig und Holstein, Landesarchiv Schleswig-Holstein 1996. (Veröffentlichungen des Schleswig-Holsteinischen Landesarchivs, 47) ISBN 3-931292-47-9
Heyo Wulf & Reimer Witt (Hrsg.), Landgraf Carl von Hessen 1744-1836: Vorträge zu einer Ausstellung, Landesarchiv Schleswig-Holstein 1997. (Veröffentlichungen des Schleswig-Holsteinischen Landesarchivs, 55) ISBN 3-931292-52-5

Carl Heinrich Bloch (23. maj 1834 i København – 22. februar 1890 sammesteds) var en dansk historiemaler. Bloch indtager en væsentlig og betydningsfuld plads i dansk kunst i anden halvdel af det 19. århundrede. Han spændte vidt både med hensyn til teknik og motiver. Foruden hans malede værker har han et fornemt grafisk værk af både stor teknisk og æstetisk værdi. I sin samtid blev han regnet for en af Danmarks største malere, men i tiden efter hans død i 1890 var dommen over hans kunst mere forbeholden og kritisk, hvilket skyldtes nye strømninger i kunsten. Bloch må betragtes som den sidste store i rækken af senromantiske historiemalere. Fra slutningen af 1990'erne steg Blochs anseelse igen. Trods fald i anseelse i kunstkredse efter sin død opnåede Bloch stor popularitet i kirkelige kredse, især i Indre Mission og det danske skolevæsen; ligesom mange, formentlig religiøse, hjem anskaffede sig reproduktioner af hans kunst.Carl Bloch var søn af grosserer Jørgen Peter Bloch og Ida Emilie Ulrikke Henriette (født Weittzmann), de havde bopæl i Store Kirkestræde i København. I alt var der ti børn, tre piger og syv drenge. Blandt hans søskende var lægen Oscar Bloch, forfatteren og teaterinstruktøren William Bloch og kunsthistorikeren Emil Bloch. Carl Bloch var desuden far til maleren Paul Bloch. Hjemmet var kristent og kultiveret, og børnene blev opdraget efter idealer om gudsfrygt, pligt, flid og nøjsomhed.Carl Bloch var gift med Alma Trepka datter af Johan Christian Matthias Trepka.
Carl Bloch blev som dreng  undervist på Mariboes Skole for at blive forberedt til optagelsesprøven på Søkadetakademiet. I barneårene viste Bloch lyst og anlæg for at tegne og fik undervisning af Theodor Restorff, og denne undervisning var også et led i forberedelserne til uddannelsen som kadet. Tanken var en uddannelse som kadet, men lysten for at tegne fortrængte dette, og forældrene bøjede sig modstræbende for hans ønske om at blive kunstner. Har begyndte forberedende tegneundervisning på Det Kongelige Danske Kunstakademi i København januar 1849 og avancerede til modelskolen juni 1851-52, hvor Wilhelm Marstrand underviste. Han vandt den lille sølvmedalje december 1852 for en modeltegning, og den store sølvmedalje vandt han i 1853 og begyndte samme år at udstille på Charlottenborg.
Carl Bloch har præget de danske kirker med sine altertavler eller andres kopier af hans billeder.Da brygger J.C. Jacobsen opbyggede Frederiksborg Slotskirke efter branden i 1859, bestilte han hos Bloch til Christian IV's bedestol 23 små bibelske motiver, hvad der blev Blochs hovedværk. Disse var alle scener fra Kristi liv, som er blevet populære som illustrationer. Originalerne, malet mellem 1865 og 1879, findes stadig på Frederiksborg. De 23 små blev kopieret af Blochs elever og senere malere på bestilling fra menighederne. Flere end 100 kirker har haft den slags kopier hængende som altertavler, blandt andet har disse kirker haft eller har en kopi af Jesus i Getsemena som altertavle: Blidstrup Kirke, Simeons Kirke, Ølstrup Kirke, Nebsager Kirke, Ilskov Kirke, Hovborg Kirke, Resen Kirke, Hjardemål Klit Kirke og Horne Kirke.
Billederne til bedestolen gav Bloch et godt ry indenfor religiøse motiver, han malede derefter otte altertavler på bestilling. Også Blochs altertavler blev kopieret efter bestilling fra mange kirker.
Kristus helbreder den syge ved Bethesda Dam, 1884, Missionshuset Bethesda, solgt for 3,5 millioner kroner i 2002 til Brigham Young University Museum of Art, Provo, USA
Kristus Consolator, 1886, Sofia Albertina kyrkaFlere af Blochs religiøse malerier er blevet udstillet i Brigham Young University Museum of Art, Utah, fra november 2010 til maj 2011, da mormonernes foretrukne Kristus-fremstillinger er Carl Blochs og Bertel Thorvaldsens.
Hans tidlige værker viste landlige motiver fra hverdagslivet. Fra 1859 til 1866 boede Bloch i Italien, og denne periode var vigtig for udviklingen af hans historiske arbejder.
Hans første store succes var udstillingen af hans Prometheus' befrielse, fra 1864, der gjorde et overvældende indtryk ved udstillingen på Charlottenborg i 1865. Værket er kaldt for Blochs hovedværk i Salmonsens Konversationsleksikon af Sigurd Müller. Maleriet, der var efter bestilling fra Georg I af Grækenland til slottet i Athen, viser selve det øjeblik, hvor Prometheus befries af Herkules fra den ørn, som hakkede i ham; endnu hviler kæmpens legeme på de brat skrånende klippeblokke, men lænkerne er bristede ved klangen af Herakles' bue, og ørnen ligger gennemboret af pilen. Udstillingen i 1865 på Charlottenborg blev et tilløbsstykke, og i maleriet kunne danskerne spejle sig og drømme om genrejsning efter det ulykkelige udfald af krigen i 1864. Maleriet gav Carl Bloch sit gennembrud; både folkeligt og i kunstnerkredse. Han blev valgt til medlem af Kunstakademiet efter denne succes, og bestillinger begyndte at indløbe.
Maleriet Prometheus' befrielse er bortkommet. Der findes to forstudier til maleriet på Ribe Kunstmuseum, dels en skitse af hele maleriet i størrelsen 46 x 38 cm og dels et udsnit af den dræbte ørn i størrelsen 68 x 95,5 cm.
Efter sin hjemkomst til Danmark fra Italien i 1866 udførte Bloch en række historiemalerier med motiver fra den nationale historie, det første var Niels Ebbesen og Grev Gert, 1868, hvor temaet som i Prometheus' befrielse var oprøret mod tyranniet og derefter Christian II i fængslet på Sønderborg Slot, 1871, for hvilket han modtog Æreslegionen ved verdensudstillingen 1878. 
Efter succesen med Prometheus' befrielse blev Bloch opfordret til at lave et historiemaleri med et nationalhistorisk motiv og 1886 præsenterede han værket Niels Ebbesen og grev Geert, værket viser opgøret med de to, men blev ikke antaget af indkøbskomiteen og blev solgt til grev Léon Moltke-Huitfeldt på Glorup. Bloch forsøgte sig efterfølgende med det mere kendte Christian II i fængsel på Sønderborg Slot, det viser den slagne konge i et usselt fængsel med aske på gulvet, krakelerede vægge og en duknakket tjener som eneste selskab. Dette maleri har opnået en høj popularitet og udbredelse, at det kan kaldes et nationalt symbol. Billedet vandt publikums begejstring, og skildringen af den afmægtige konge vakte sympati, og blev læst ligesom Prometheus' befrielse som en symbolsk fremstilling af Danmarks afmagt efter tabet af Sønderjylland.
Myten siger at Christian II sled en rille i det runde bord på Sønderborg Slot ved at gå rundt og rundt med sin tommelfinger på bordkanten. Historikeren Hans Heinrich Behrmann var med sin bog om Christian II fra 1812 og Carl Bloch var med sit maleri med til at skabe myten og fastholde den.Om Christian II i fængslet på Sønderborg Slot skriver museumsinspektør for Museum Sønderjylland, Sønderborg Slot, Inge Adriansen: 
Kongens fald fra 1900 af Johannes V. Jensen knytter sig sikkert til Blochs Christian II i fængsel på Sønderborg Slot, det er meget nærliggende at tro, at Johannes V. Jensen har haft dette billede i tankerne, da han skrev om Mikkel Thøgersen. Maleriet blev også brugt som sorthvid reproduktion i lærebøger, eksempelvis i N.S. Gjerløffs Mit Fædrelands Historie i hele tre udgaver fra 1910, 1948 og 1960. Disse forhold har givet Blochs maleri en bred genkendelighed i flere generationer og har medvirket til at fastholde myten om det hårde fangeskab.
Bloch fik overdraget færdiggørelsen af Marstrands dekoration i Københavns Universitets festsal efter dennes død i 1873: Hans Tavsen beskytter bispen Joachim Rønnow, Kong Jacob af Skotland besøger Tycho Brahe og Biskop Brochmand lader den unge Peder Schumacher give prøve på sin lærdom for Kong Frederik III, Vilhelm Rosenstand malede videre i 1889 og Erik Henningsen i 1896. Således har der været fire malere om at færdiggøre malerierne i festsalen; til Frederiksborgmuseet kom i 1880 det store historiske genremaleri Den syttenårige Prins Christian (Chr. IV) modtager af den døende Kansler Niels Kaas nøglerne til den hvælving i slottet, hvor rigets krone og scepter opbevares.
Bloch malede en del portrætter, (i året 1870 hele 10 portrætter) i 1880'erne en række portrætter af embedsmænd og kulturpersoner, som Portræt af konferensråd J.N. Madvig, 1881, Portræt af stiftsprovst, dr. theol. P.C. Rothe, 1881, Portræt af gehejmeetatsråd A.F. Krieger, 1882, Portræt af N.V. Gade, 1883 og Portræt af Carl Plough, 1888. Desuden mere personligt prægede portrætskildringer af familien og de nære venner: Kunstnerens hustru, Fru Alma Bloch f. Trepka, 1868, Portræt af Fru Alma Bloch, f. Trepka, 1885 og Portræt af H.C. Andersen, 1869.
Af selvportrætter malede Bloch tre i 1854, 1886 og 1888 det sidste efter opfordring til Uffizierne i Firenze.
Bloch udførte en lang række raderinger. Først fire tidlige og mindre vellykkede forsøg i 1868. I alt lavede han 78, af hvilke 74 blev til i tidsrummet 1880–1889, de var et nybrud i dansk grafik. Da Bloch forsøgte sig med radering i 1868 fik han råd af grafikeren Joel Ballin, samt at Vilhelm Kyhn og Lorenz Frølich, der udlånte ham radernåle. I alt 66 raderinger satte Bloch i handel. Bloch foretrak at radere efter omhyggeligt udarbejdede forstudier, og kun et fåtal af raderingerne er udført direkte efter naturen. Som i malerierne søgte han gennem en minutiøs bearbejdning af pladen at opnå en udtryksfuld og nuanceret lysvirkning.
En afgørende inspirationskilde for Bloch var Rembrandts raderinger. Bloch havde studeret Rembrandts raderinger på Den Kongelige Kobberstiksamling og havde endda anskaffet sig den franske kunsthistoriker, Charles Blancs, samlede fortegnelse over Rembrandts værker, L'Œuvre complet de Rembrandt. Efter disse studier lavede Bloch en række nummererede prøvetryk af Den leende pige fra 1880. Karakteristisk for Blochs raderingsstil var clairobscur virkningen, og måde hvorpå han skraverede linjerne, de var sirlige og parallelle, der dannede meget ensartede mønstre.Blochs grafiske arbejder var en handelsvare; de gav ham en betydelig indtægt og trykkene udkom i flere tilfælde i oplag på mere end 2000. Interessen for sine grafiske arbejder skabte Bloch også ved at lave reproduktioner af sine mest berømte malerier. De to første var Kristi gravlæggelse og Kristus i Getsemane. Efterfølgende gik Bloch en lidt anden vej idet det ikke længere blev kopier, men en variant af malerierne, kompositionen blev ændret lidt, nogle blev personer måske fjernet. Med disse varianter af populære malerier var Bloch med til at interesse for sine grafiske arbejder.
I sin samtid blev han regnet for en af Danmarks største malere, og begejstringen var næsten uden forbehold. N.L. Høyen havde lidt kritik af Prometheus' befrielse, men den gik mere på historiemaleriets udformning end Bloch som kunstnersubjekt. Et græsk motiv fremstillet på en moderne måde var hans kritik.Men i tiden efter hans død i 1890 var dommen over hans kunst mere forbeholden og kritisk, hvilket skyldes nye strømninger i kunsten. Det kom så vidt at Statens Museum for Kunst i 1953 ønskede at placere Christian II i fængslet på Sønderborg Slot i magasin, men en række indlæg i dagspressen, som argumenterede mod dette, forhindrede placeringen i magasin. Argumenterne gik ikke på kvaliteten af maleriet, men på, at Christian II ikke skulle landsforvises igen. Striden endte med, at maleriet blev deponeret permanent på Frederiksborg Slot i Valdemarsalen sammen med andre nationalhistoriske fremstillinger. Trods fald i anseelse i kunstkredse efter sin død opnåede Bloch stor popularitet i kirkelige kredse, især i Indre Mission og det danske skolevæsen; ligesom mange hjem anskaffede sig reproduktioner af hans kunst.Fra slutningen af 1990'erne steg interessen for Blochs virke igen, og den kulminerede med to udstillinger og bogen Carl Bloch 1834 - 1890 skrevet til de to udstillinger på Museet for Religiøs Kunst 2012 og Øregaard Museum 2013. Interessen for Blochs Jesus-billeder i især USA nåede et højdepunkt med udstillingen i Utah i 2010-2011.I dag fremhæves af Blochs indsats især portrætterne, de sene landskabsstudier, tegningerne og raderingerne. Derimod har den kunsthistoriske kritik været mere afvisende overfor de udpræget tidsbundne sentimentale, lavkomiske og anekdotiske elementer i genre- og historiemalerierne. Mikael Wivel kalder hans malerier sødladne og skildringerne af folkelivet i Italien banale i sin bog om Dansk kunst i det 20 århundrede, 2008. Anne-Mette Gravgaard, præst og kunsthistoriker, har som konsulent ved anskaffelse af ny kunst til kirker har været med til at skrotte ældre altertavler med Carl Bloch-kopier, malet af hans elever, som "sødladen, utidssvarende og værdiløs" kunst.
Carl Blochs værker er registreret af Rikard Magnussen i bogen Carl Bloch 1834-1890 fra 1931, fortegnelsen indeholder 325 fortløbende numre over malerier, dog med to indekseret med et "a" efter numret, nemlig 203a og 325a, og derved i alt 327 malerier, Rikard Magnussen registrerede også raderingerne af Carl Bloch i alt 78 numre med fortløbende numre fra 1 til 78. Disse fortegnelser danner grundlag for fortegnelsen i bogen Carl Bloch 1834-1890 fra 2012, udgivet i forbindelse to udstillinger på Museet for Religiøs Kunst og Øregaard Museum, her er værktitlerne tilpasset nutidig retstavning, der er desuden tilføjet fem malerier som var uregistreret af Magnussen, alt i alt 332 malerier og 78 raderinger. Nummerering har betegnelsen "RM" foran nummeret dette gælder både malerier og raderinger, derved fremkommer noget uheldigt ens nummerering for de første 78 malerier og samtlige raderinger.
Titler og tilblivelsesår er i overensstemmelse med Carl Bloch 1834-1890 fra 2012, perioden 1889-90 er dog samlet under et, da det ikke er muligt at afgøre den præcise datering.
1853, Skuespilleren Kristian Mantzius i sit studieværelse, Den Hirschsprungske Samling, RM 13
1858, Fiskerfamilier, som venter deres mænds hjemkomst ved frembrydende uvejr. Jyllands vestkyst, Den Hirschsprungske Samling, RM 49
1864 Prometheus befrielse, 1864, købt af prins Georg af Grækenland, bortkommet, RM 108
1865-79, Christian IV's bedestol, Frederiksborg Slot, 23 arbejder, ikke i RM som enkeltværk men 23 enkelte værker
1867, Portræt af maleren Wilhelm Marstrand, Den Hirschsprungske Samling, RM 133
1868, Kunstnerens hustru, Fru Alma Bloch f. Trepka, Statens Museum for Kunst, RM 134
1871, Christian II i fængslet på Sønderborg Slot, Statens Museum for Kunst deponeret på Det Nationalhistoriske Museum på Frederiksborg Slot, RM 168
1874, En gammel bondekone, der ser ud af et vindue, Statens Museum for Kunst, RM 199
1876, Hans Tavsen beskytter bispen Joachim Rønnow, Københavns Universitets festsal (Solennitetssalen), RM 212
1878 Kong Jacob af Skotland besøger Tycho Brahe, København Universitets festsal (Solennitetssalen), RM 222
1880, Den syttenårige Prins Christian (Chr. IV) modtager af den døende Kansler Niels Kaas nøglerne til den hvælving i slottet, hvor rigets krone og scepter opbevares, Det Nationalhistoriske Museum på Frederiksborg Slot, RM 230
1880, Landskab med hus og have ved havet, aften. Ellekilde, Den Hirschsprungske Samling, RM 240
1882, Portræt af gehejmeetatsråd A.F. Krieger, Det Nationalhistoriske Museum på Frederiksborg Slot, RM 248
1882, Portræt af dr. med. Engelsted, Det gamle kommune hospital, København, RM 253
1883, Portræt af N.V. Gade, Det Nationalhistoriske Museum på Frederiksborg Slot, RM 260
1884, Kristus helbreder den syge ved Bethesda Dam, Brigham Young University Museum of Art, Provo, USA, RM 259
1884, I badetimen. En ung pige banker på vinduet i et fiskerhus, Statens Museum for Kunst, RM 267
1886, En fattig kone, der strør krummer for spurvene, ARoS Aarhus Kunstmuseum, RM 293
1888, Portræt af Carl Plough, Det Nationalhistoriske Museum på Frederiksborg Slot, RM 308
1889-90, Biskop Brochmand lader den unge Peder Schumacher give prøve på sin lærdom for Kong Frederik III, København Universitets festsal (Solennitetssalen), RM 315
1889-90, Ved solnedgang. Landskab fra Ellekilde, Statens Museum for Kunst, RM 320
Carl Bloch har lavet en del tegninger og grafik hvoraf noget kan ses i Kobberstiksamlingen.
Selvportrætter: Pennetegning 1853 (Frederiksborgmuseet), maleri (sammesteds, formentlig 1854), akvarel 1858 og 1865, radering 1880, malerier 1886 (hos Udstillingskomiteen på Charlottenborg) og 1888 (Uffizierne).
Tegning af C.A. Kølle. Maleri af Henrik Olrik (Frederiksborgmuseet) og af Paul Bloch. Portrætteret på P.S. Krøyers gruppebilleder Musik i Atelieret (1886) og Aftenselskab i Ny Carlsberg Glyptotek (1888). Træsnit af Wilhelm Obermann efter tegning af Henrik Olrik (1865) og af W. Meyer (1870 og 1879). Litografi efter fotografi (1873). Træsnit af H.P. Hansen 1880 — i type med Frans Schwartz' radering af 1903 — og af Richard Brend'amour 1890. Buste af C.C. Peters 1867 (Frederiksborgmuseet).
1864: Udstillingsmedaillen (Thorvaldsen Medaillen) for En romersk gadebarber på Charlottenborg
Ukendt årstal: Litteris et Artibus (svensk kongelig guldmedalje) (kan ikke verificeres fra andre kilder)
Sidsel Maria Søndergård, Gerd Rathje, Jens Toft, Carl Bloch 1834 -1890, Lemvig og Hellerup: Museet for Religiøs Kunst og Øregaard Museum. ISBN 978-87-987465-9-1
Bloch, Carl Heinrich i Dansk Biografisk Leksikon (1. udgave, bind 2, 1888), forfattet af J. Lange
Bloch, Carl i Salmonsens Konversationsleksikon (2. udgave, 1915), forfattet af S. Müller
Dansk Biografisk Leksikons 2. udgave (bind 3, 1934), forfattet af O. Andrup, og 3. udgave (1979-84, indgår i SDE)
CarlBloch.com – en engelsksproget hjemmeside hvor mange af Carl Blochs religiøse billeder er vist.

Carl Philipp Gottlieb von Clausewitz (født 1. juni 1780 som Carl Philipp Gottlieb Claußwitz i Burg ved Magdeburg, død 16. november 1831 i Breslau) var en preussisk general, som var militærteoretiker og reformerede hæren.
Clausewitz blev kendt gennem sit ufuldendte hovedværk Om krig (Vom Kriege), som handler om krigens teori. Hans teorier om strategi, taktik og filosofi fik stor indflydelse på krigskunstens udvikling i alle vestlige lande. Der undervises stadig i hans teorier på militærakademier, og de finder også anvendelse inden for virksomhedsledelse og marketing. 
Von Clausewitz herkomst er omstridt. Han blev formentlig født den 1. juni 1780. Han var søn af skatteopkræveren Friedrich Gabriel Clausewitz i Burg ved Magdeburg. Ifølge hans egne angivelse stammede hans familie fra en øvreschlesisk adelsfamilie. Sandsynligvis havde hans oldefar først erhvervet navnet "von Clausewitz" under forvirringen i Trediveårskrigen. Derefter var hans bedstefar Benedict Gottlob Clausewitz ansat som borgerlig teologilærer på universitetet i Halle. Da Clausewitz og to af hans brødre uden problemer blev optaget som adelige i den preussiske armé, må familiens adelige herkomst være anerkendt, også selv om den ikke lod sig bevise. 
Indtil sit 12. år modtog Clausewitz kun en meget begrænset undervisning i en lokal latinskole. 
På grund af hans fars gode forbindelser til det preussiske officerskorps – han havde selv gjort tjeneste i det under Syvårskrigen – blev sønnen i forsommeren 1792 under navnet "von Clausewitz" optaget som fenrik i infanteriregiment nr. 34 . Til det formål lod familien hans fødselsdato forfalske til den 1. juni, for at han kunne synes ældre.
I 1793 drog regimentet i krig i Første koalitionskrig, hvor han fik sine første krigserfaringer under Belejringen af Mainz. Derefter fulgte det lange felttog langs Rhinen ,indtil Preussens involvering i krigen sluttede med freden i Basel. Regimentet vendte tilbage til garnisonsbyen Neuruppin. 
I årene 1796 – 1801 fik Clausewitz tid til at studere. Han læste samtidig litteratur om den franske revolution, krigsvæsen og politik, men fulgte også forelæsninger i logik og etik. 
På grund af de bedst mulige anbefalinger blev han i oktober 1801 optaget som medlem af den første årgang på den af Gerhard von Scharnhorst netop åbnede krigsakademi i Berlin. Her blev han i afgørende grad påvirket af Scharnhorst, som allerede havde indset sammenhængen mellem politik og krigsførelse. Han blev også fortrolig med Immanuel Kants skrifter på akademiet. Som medlem af Militärische Gesellschaft, en diskussionsklub for højere preusiske officerer, kom han i berøring med de mest påtrængende militære spørgsmål, og et ikke offentliggjort manuskript, som i dag er kendt under betegnelsen Strategien fra 1804, viser, at han allerede tænkte på at forfatte militære skrifter. I 1804 fik Clausewitz eksamen som den bedste i sin klasse og blev udnævnt til adjudant for prins August af Preussen. Dermed havde han fået adgang til hoffet og det højere selskab, hvor han bl.a. lærte sin senere hustru Marie von Brühl at kende. Året efter lod han anonymt en artikel udkomme i tidsskriftet Neue Bellona. Den var rettet imod militærforfatteren Dietrich Adam Heinrich von Bülows værk. Det var Clausewitz første offentliggjorte artikel.
I 1806 deltog Clausewitz i den 4. koalitionskrig som stabskaptajn og adjudant. Efter Slaget ved Jena og Auerstedt den 14. oktober 1806 blev han taget til fange sammen med prinsen og tilbragte et år i fransk krigsfangenskab. Her analyserede han i sine Historische Briefe über die großen Kriegsereignisse im October 1806 den preussiske hærs nederlag. Efter hans tilbagekomst hentede Scharnhorst ham i 1809 ind i sin personlige Stab. Fra da af var han en af de vigtigste reformatorer ved reorganiseringen af hæren.
I 1810 blev han forfremmet til major og gjorde tjeneste som Scharnhorsts kontorchef og som lærer i generalstabstjeneste og taktik. Desuden underviste han som huslærer de preussiske prinser, herunder også kronprinsen og den senere tyske kejser Wilhelm 1.)
Da han i 1812 ikke følte, at han kunne støtte Napoléon Bonaparte i dennes krig mod Rusland, forlod han hæren og trådte i russisk tjeneste. Hans ven Gneisenau overlod han et patriotisk memorandum, som først blev opdaget i 1930'erne og offentliggjort under titlen Bekendelsesskrift fra 1812. Han deltog i alle vigtige slag og påtog sig en vigtig formidlerrolle under Tauroggenkonventet 
Den preussiske konge Friedrich Wilhelm 3. vægrede sig senere ved at lade faneflygtningen genindtræde i preussisk tjeneste. Derfor gjorde Clausewitz under Befrielseskrigene tjeneste som stabschef i et russisk korps, indtil han i april 1814 fik lov til at vende tilbage til Preussen som oberst.
I 1815 deltog han igen som stabschef for et preussisk korps i felttoget mod Napoleon, som kulminerede i Slaget ved Waterloo.
I de følgende tre år fungerede Clausewitz som stabschef for August Neidhardt von Gneisenau i Koblenz. Da alle liberale reformatorer var uønskede under Restaurationen, placerede man dem på poster uden større indflydelse. I 1818 blev Clausewitz udnævnt til direktør for Die Allgemeine Kriegsschule i Berlin, men han fik ikke tilladelse til at undervise. I september blev han udnævnt til generalmajor. I en alder af 38 år var han den yngste general i den preussiske hær. Han var ikke tilfreds med denne post, men alle ansøgninger om forsættelse blev afvist, om end han i 1821 i det mindste blev optaget i generalstaben. 
I 1823-1824 skrev han Nachrichten über Preußen in seiner größten Katastrophe. Det drejede sig igen om begivenhederne i 1806. I almindelighed gav posten ved Kriegsschule ham god tid til egne arbejder. Hans hovedværk Vom Kriege blev til i denne periode. I 1827 blev Clausewitz og hans bror officielt optaget i den preussiske adel af kongen. Det var ikke andet end en bekræftelse af familiens adelige fortid, som familien indtil da ikke klart havde kunnet dokumentere. 
Først i 1830 fik han en ny post. Først som inspektør i artilleriet i Breslau, men allerede i juli samme år kom det til den Polske oprørskrig, og Clausewitz blev udnævnt til stabschef for det preussiske observationskorps under Gneisenau. De russiske tropper bragte koleraen til Polen, og den bredte sig snart til hele Europa. Gneisenau døde også af sygdommen, og Clausewitz overtog kommandoen over de preussiske tropper. Han blev imidlertid også syg af kolera og vendte i efteråret 1831 tilbage til Breslau, hvor han få dage senere døde den 16. november 1831 i en alder af 51 år. I første omgang blev han begravet i Breslau. Hans og hans kones jordiske rester blev i 1972 genbegravet på Ostfriedhof i byen Burg, og her er der også rejst et mindesmærke over ham.
Mellem 1832 og 1837 udgav hans enke Marie von Clausewitz for egen regning hans efterladte skrifter.
Clausewitz var modstander af systemmagerne. Efter hans mening kunne man ikke i krigsteorien opstille konkrete handlingsvejledninger for generaler. Han ville i stedet fastholde generelle principper, der kunne uddrages ved studier af historien og ved logisk tænkning. Også når han behandlede noget almindeligt, pegede han til stadighed på, at hans principper skulle holdes op mod realiteterne. Således mente han, at felttog kun i ringe grad kunne planlægges, da uventede forhold eller hændelser – såkaldte gnidringer, ville gøre enhver alt for detaljeret forudgående planlægning ubrugelig efter få dage.
Af Bekendelsesskrift fra 1812 ser man, at Clausewitz indtil da var tilbøjelig til at give en nærmest eksistentiel fortolkning af krig. Dvs. at han anså krig for at være den yderste form for et folks selvhævdelse. Denne afspejlede på enhver måde tidsånden i den franske revolution og de konflikter, der udsprang heraf, der havde medført etablering af værnepligtsarméer og guerillakrige. Sådanne folkebevæbninger og folkekrige understøtter tanken om krig som en eksistentiel kamp. 
I de følgende år indsnævrede Clausewitz denne opfattelse stærkt og hævdede, at krigen nærmere skulle ses som et instrument: "Krigen er altså en voldshandling med det formål at tvinge modstanderen til at følge vor vilje.".En af bogens mest provokerende teser var konstateringen af, at en krig starter med den angrebnes forsvar. Uden forsvar ville det ikke komme til væbnet kamp, hvilket Clausewitz anser for grundlaget for enhver krig. Han anbefalede, at man afskrækkede en potentiel modstander ved at opbygge en størst mulig hær. Den her formulerede afskrækkelsestanke i forsvarskrigen var hverken ny eller speciel, men blev til et ofte hørt grundlag for kaprustningen inden 1. Verdenskrig og under Den kolde krig.
Clausewitz analyserede sin tids konflikter ud fra en sammenhæng mellem formål, mål og midler. Enhver krig har ifølge Clausewitz et formål, som i hovedsagen bestod i at "påtvinge modstanderen vores vilje". Det præcise formål bliver fastlagt af politikken. For at opfylde formålet må modstanderen gøres værgeløs, hvilket betyder, at de fjendtlige styrker må sættes ud af spillet. Dette mål forfølges ved hjælpe af strategien og kan bestå af forskellige handlinger. (Ødelæggelse af hæren i et slag, afskære den fra sine forsyningsbaser, m.fl.) Som midler til nå de opstillede mål tjener alt, hvad den menneskelige forstand opdager som hjælpemiddel, dvs. alle moralske og fysiske kræfter, som en stat besidder – ikke kun dens stridskræfter.
Af denne formål-mål-middel sammenhæng ser man også betydningen af det mest kendte citat fra Clausewitz: "Krig er en forsættelse af politikken med inddragelse af andre midler". Hermed menes, at militæret altid er underlagt politikken. Politik bestemmer ifølge dette formålet med anvendelse af militær magt, altså af krig som middel til løsning af en konflikt. Krigen er således altid underordnet politikken.
Clausewitz udsagn om, at alle moralske og fysiske kræfter i en stat kunne indsættes som midler i en krig, ligger tæt på tanken om Total krig. Clausewitz selv beskrev den såkaldte vekselvirkning af eskalationen, som fører til en totalisering af krigsførelsen: 
Den, som hensynsløst anvender alle de ham til rådighed stående midler, må opnå en overvægt over sin modstander, ifald denne ikke gør det samme. Derved anstrenger de sig begge til det yderste.
Så længe man ikke har overvundet sin fjende, løber man en risiko for selv at blive overvundet.
Da ingen formår præcis at vurdere sin fjendes beslutsomhed, vil enhver forsøge at være så beslutsom som muligt.Resultatet af en sådan udvikling var inddragelsen af alle statslige midler, hvilket Clausewitz betegner som Absolut krig.
Det drejede sig her om en model, som var tænkt logisk til ende, og som i virkeligheden slet ikke kunne forekomme, da den indeholdt nogle urealistiske antagelser: 
Konflikten mellem to parter skulle afgøres helt isoleret uden indblanding fra 3. parter – men det forekommer ikke. (Sammenlign med ceteris paribus-forbeholdet).
Konflikten måtte kun bestå af en eneste afgørelse, nemlig den om den kunne løses med krig eller med fred – men det er imidlertid altid en proces.
Mulige følger og kalkulationer (f.eks. udsigten til fred og en tid efter krigen) må ikke have indflydelse på parternes handlinger – i virkeligheden må man altid forudsætte, at de findes.Han stillede således den tankemodellen for "absolut krig" (en idealform) op mod erfaringsmodel for "virkelige krige" (en normalform) og denne måtte altid blive under det mulige ved en absolut krig.
Moderne kritikere af Clausewitz fremstiller ham ofte som "opfinder" af den totale krig og katastroferne i verdenskrigene, uden at man tager hensyn til de begrænsninger, han peger på i virkelige krige. Begrebet total krig har intet at gøre med Clausewitz' teorier at gøre, men stammer fra Ludendorffs bog af samme navn fra 1935, hvor han udtrykkeligt gør op med Clausewitz' teori.
For Clausewitz var stridskræfternes evne til at kæmpe grundlaget for al krigsførelse. Således havde kampen en central betydning, og taktikken var for Clausewitz "Læren om stridskræfternes brug i kamp". Strategien derimod er "læren om brugen af de enkelte kampe til at opfylde krigens formål".
Historikeren Hans Delbrück påpegede, at allerede Clausewitz så forskellen mellem en underkastelsesstrategi og en udmattelsesstrategi. Clausewitz var således ikke den ensidige fortaler for nedkæmpelsesslaget, som hans kritikere ofte fremstiller ham som. 
Indenfor taktikkens rammer ligger også den clausewitzske teori om guerillakrigen. Han betragtede denne form for krigsførelse som den mest egnede til at gennemføre en folkets krig, hvilket stadig peger på en eksistentiel form for krig. Han havde i den sammenhæng eksemplet fra Spanien for øje, hvor der mellem 1808 og 1814 udkæmpedes en sådan krig mod Napoleons tropper. Denne form for kamp, som Clausewitz betegner som lille krig, var ikke helt ny, men det var Clausewitz, som udviklede en samlet teori for guerillakrigen. Den fik senere stor betydning for Mao Zedong i den Kinesiske borgerkrig.
Clausewitz anså forsvaret for den overlegne kampform, da den brugte færre kræfter. Forsvar betød for ham ikke en statisk afventen af modstanderens fremstød, men derimod en fleksibel manøvrering. Den, som strategisk befinder sig i en forsvarssituation, kan ifølge Clausewitz' teorier stadig optræde taktisk offensivt. (Et eksempel på en sådan offensiv-defensiv-strategi finder man i nogle af Robert E. Lees felttog under den amerikanske borgerkrig1861–1865.)
Forsvareren skal ifølge Clausewitz forblive i defensiven, indtil angriberens kræfter er udtømt, og forsvareren dermed har opnået en overvægt. På dette "sejrens kulminationspunkt" kan forsvareren gå over i offensiven og afslutte krigen sejrrigt. Standardeksemplet på en sådan fremgangsmåde er Napoleons felttog mod Rusland i 1812 (hvor kulminationspunktet blev nået, da erobringen af Moskva ikke førte til krigens afslutning) og i det tyske angreb på Sovjetunionen i 2. verdenskrig, hvor kulminationspunktet kan henføres til sensommeren 1942. Det er trods det forkert at tro, at kulminationspunkter altid kommer, når erobringen af territorium er størst. Således mener mange historikere i tilfældet med den tyske krig mod Sovjetunionen, at det indtrådte allerede efter slaget om Smolensk i 1941.
Friedrich Engels beskæftigede sig med Clausewitz teorier i 1850'erne efter den mislykkede revolutionen i 1848. Han ville berige de historisk-materialistiske revolutionære tiltag med en praktisk militær komponent. Engels og Marx overtog bl.a. hans holdninger om angreb og forsvar og partisankrig. I deres omfangsrige kommentarer til 2. italienske uafhængighedskrig (1859) og den amerikanske borgerkrig (1861–1865) demonstrerede de, hvor tæt de lå på preusseren, når det drejede sig om politiske og strategiske holdninger. Man kan tydeligt se, at de havde studeret Clausewitz grundigt, af det store antal citater fra Clausewitz, som optræder i deres breve. 
I den militære verden opnåede Clausewitz' bog i første omgang ikke den store opmærksomhed. Det var først chefen for den tyske generalstab Helmuth von Moltke, som hjalp bogen Om krig til at få bred anerkendelse. Moltke reducerede Clausewitz’ teorier til deres strategiske kalkule, idet han mente, at politikken kun bestemmer starten på krigen. Under selve krigen må politikken underordne sig militæret. Dette synspunkt blev grundfæstet i generalstaben allerede efter Bismarcks fald i 1890 og var blevet en tradition frem til 1. verdenskrig i en grad, så politikken under Julikrisen (1914) blev fastlagt af generalstaben.
Lenin derimod lavede under sit eksilophold i Schweiz et hæfte med uddrag af bogen Om krig for at være forberedt på den Russiske revolution. Lenins interesse drejede sig i første række om forholdet mellem krig og politik, angreb og forsvar samt moral. Han betegnede selv afsnittet hvor Clausewitz direkte taler om krigens underordning under politikken som det vigtigste. I Stalintiden blev Clausewitz betydning for udviklingen af marxisme-leninismen benægtet.
I det tyske Reichswehr besindede man sig under generalstabschef Beck på politikkens formagtsstilling, og da Adolf Hitler i 1934 blev ikke blot politisk, men også militært statsoverhoved afspejledes de politiske mål sig klart i retningslinjerne for de militære målsætninger. Da politik her betød Hitlers personlige målsætninger, fjernede han sig langt fra det indhold, det har hos Clausewitz. Heri og ikke i en statsmandsagtig forståelse af politik lå Hitlers uenighed med Erich Ludendorff som havde deltaget i Hitlers kupforsøg i 1923 og endnu i 1936, et år inden hans død havde konstateret: "Alle Clausewitz teorier må forkastes. Derfor må politikken tjene krigsførelsen.". Begge synspunkter lå så fjernt fra Clausewitz som overhovedet muligt. Måske var det af samme grund, at den "virkelige" krig kunne nærme sig den "absolutte" i så stor grad i årene under 2. verdenskrig.
I Storbritannien formodede, man at Clausewitz havde haft indflydelse på den tyske strategi under 1. verdenskrig, mens Clausewitz allerede flere år tidligere var begyndt at vinde indflydelse i Frankrig. I USA erkendte man først påvirkningen fra Clausewitz kort før 2. verdenskrig.
Siden starten på atomvåbnenes tidsalder har mange militærhistorikere udtrykt tvivl om gyldigheden af Clausewitz teorier, senest John Keegan i 1990'erne. Trods det er Clausewitz' hovedværk Om krig blevet til et af de mest udbredte værker i verden, og der undervises fortsat i den på mange militærskoler. I Tyskland blev der endda grundlagt et Clausewitz-selskab, der har til formål at drage nytte af Carl von Clausewitz' tanker i nutiden. 
Også indenfor ikke-militære områder beskæftiger man sig med Clausewitz. Nogle af hans teorier indgår således også i pensum i virksomhedsledelse på Harvard University og forskellige andre økonomiuddannelser. Boston Consulting Group har også udgivet en bog om hans teorier.
En stor del af de nyheder, man får i krig, er modstridende, en endnu større andel er forkerte, og langt den største del er underkastet en vis uvished.Krig er politikkens fortsættelse med anvendelse af andre midler.Jo mere en general er vant til at forlange af sine tropper, jo bedre opfyldes hans krav.Den bedste strategi består i altid at synes ret stærk, for det første i almindelighed og for det andet på det afgørende punkt. Derfor findes der ingen højere og enklere lov for strategien end at holde sammen på kræfterne.Alle, som kender krigen, ved, at det kræver langt mere viljestyrke at træffe en vigtig strategisk beslutning end en taktisk. Indenfor strategien, hvor alting forløber langsommere, må man huske på, at ens egen og modstanderens betænkeligheder, indvendinger og forestillinger og også utidig anger har langt større spillerum, og da man må gætte og formode alting, er overbevisningen ikke så stor.Angrebet besidder sin næsten eneste fordel i overraskelsen.Begrebet forsvar består i at afværge. I denne afværgelse ligger det at vente, og denne venten er det som i højeste grad kendetegner forsvaret og samtidig dens største fordel.Selv om man taber et slag, har man ikke tabt krigen.
Bemerkungen über die reine und angewandte Strategie des Herrn von Bülow oder Kritik der darin enthaltenen Ansichten, anonym artikel i tidsskriftet Neue Bellona (1805).
"Strategie" (1804–1809). Dette manuskript blev først fundet i 1930'erne og først udgivet i Eberhard Kessel (Hrsg.): Carl von Clausewitz – Strategie aus dem Jahr 1804 mit Zusätzen von 1808 und 1809, Hamburg 1937.
Historische Briefe über die großen Kriegsereignisse im Oktober 1806 (1807/08), optrykt ud uddrag i: Gerhard Förster (Hrsg.): Carl von Clausewitz – Ausgewählte militärische Schriften, Berlin 1981, S.46–75.
Bekenntnisschrift von 1812 (1812), optrykt i : Gerhard Förster (Hrsg.): Carl von Clausewitz – Ausgewählte militärische Schriften, Berlin 1981, S. 140–215.
Nachrichten über Preußen in seiner größten Katastrophe (1823/24), optrykt i uddrag i: Gerhard Förster (Hrsg.): Carl von Clausewitz – Ausgewählte militärische Schriften, Berlin 1981, S. 76–124.
Vom Kriege, efterladt værk af general Carl von Clausewitz, Bd. 1 – 3, bei Ferdinand Dümmler, Berlin 1832–1834, (Hrsg. von Marie von Clausewitz).
Der Feldzug von 1796 in Italien, efterladt værk af general Carl von Clausewitz, Bd. 4, bei Ferdinand Dümmler, Berlin 1833, (Hrsg. von Marie von Clausewitz).
Die Feldzüge von 1799 in Italien und der Schweiz, efterladt værk af general Carl von Clausewitz, Bd. 5 – 6, bei Ferdinand Dümmler, Berlin 1833–1834, (Hrsg. von Marie von Clausewitz).
Der Feldzug von 1812 in Russland, der Feldzug von 1813 bis zum Waffenstillstand und der Feldzug von 1814 in Frankreich, efterladt værk af general Carl von Clausewitz, Bd. 7, bei Ferdinand Dümmler, Berlin 1835, (Hrsg. von Marie von Clausewitz).
Der Feldzug von 1815 in Frankreich, efterladt værk af general Carl von Clausewitz, Bd. 8, bei Ferdinand Dümmler, Berlin 1835, (Hrsg. von Marie von Clausewitz).
Strategische Beleuchtung mehrerer Feldzüge von Gustav Adolph, Turenne, Luxemburg und andere historische Materialien zur Strategie, efterladt værk af general Carl von Clausewitz, Bd. 9, bei Ferdinand Dümmler, Berlin 1837, (Hrsg. von Marie von Clausewitz).
Strategische Beleuchtung mehrerer Feldzüge von Sobiesky, Münich, Friedrich dem Großen und dem Herzog Carl Wilhelm Ferdinand von Braunschweig und andere historische Materialien zur Strategie, efterladt være af general Carl von Clausewitz, Bd. 10, bei Ferdinand Dümmler, Berlin 1837, (Hrsg. von Marie von Clausewitz).
Raymond Aron: Clausewitz. Den Krieg denken. Propyläen, Frankfurt am Main 1980, ISBN 3-549-07399-2
Friedrich Doepner: Clausewitz als Soldat, in: Europäische Wehrkunde 7 (1980), S.345–355.
Ernst Engelberg: Carl von Clausewitz in seiner Zeit, in: Clausewitz, Carl v., Vom Kriege, Berlin 1957
Otto Heuschele (Hrsg.): Carl und Marie von Clausewitz – Briefe, Verlag für Kulturpolitik, Berlin 1935.
Gerhard Förster/ Dorothea Schmidt (Hrsg.): Carl von Clausewitz – Ausgewählte militärische Schriften, Militärverlag der Deutschen Demokratischen Republik, Berlin 1981.
Wilhelm von Schramm: Clausewitz. General und Philosoph. Heyne, München 1982, ISBN 3-453-55091-9
Kurt Guss: Krieg als Gestalt. Psychologie und Pädagogik bei Carl von Clausewitz. 1990, ISBN 3-8219-0026-1
Dietmar Schössler: Carl von Clausewitz. Rowohlt, Reinbek bei Hamburg 1991, ISBN 3-499-50448-0
Christopher Bassford: The Reception of Clausewitz in Britain and America. 1815–1945. Oxford University Press, Oxford und New York 1994, ISBN 0-19-508383-0 (Online-Edition) − om modtagelsen i Storbritannien og USA
Andreas Herberg- Rothe: Das Rätsel Clausewitz. Politische Theorie des Krieges im Widerstreit. Fink Verlag, 2001, ISBN 3-7705-3612-6
Das Strategieinstitut der Boston Consulting Group: Clausewitz – Strategie denken. dtv, München 2003, ISBN 3-423-34033-9
Beatrice Heuser: Clausewitz lesen! Eine Einführung. Oldenbourg Verlag, 2005, ISBN 3-486-57743-3
Ralf Kulla: Politische Macht und politische Gewalt. Krieg, Gewaltfreiheit und Demokratie im Anschluß an Hannah Arendt und Carl von Clausewitz, Hamburg: Verlag Dr. Kovač 2005 (= Schriften zur internationalen Politik, Band 12) ISBN 3-8300-2026-0
Paul Roques, Le général de Clausewitz. Sa vie et sa théorie de la guerre (Paris, Editions Astrée, 2013)  ISBN 979-10-91815-01-7
Die Werkausgabe Hinterlassene Werke von 1832–37 als pdf zum Herunterladen in der Gallica (Bibliothèque numérique) der Bibliothèque Nationale de France
