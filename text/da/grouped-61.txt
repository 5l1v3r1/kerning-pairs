
Mao Zedong (26. december 1893 – 9. september 1976), også kendt som Formand Mao, var en kinesisk kommunistisk revolutionær, der blev kendt som grundlægger af Folkerepublikken Kina, som han ledede som formand for Kinas kommunistiske parti fra etableringen i 1949 og frem til sin død i 1976. Hans teorier, militærstrategier og politiske styre bliver omtalt i samlet form som maoisme.
Mao var søn af en rig bonde i Shaoshan, Hunan. Han havde et kinesisk nationalistisk og anti-imperialistisk syn allerede tidligt i sit liv, og det var særligt påvirket af begivenhederne under Xinhai-revolutionen i 1911 og 4. maj-bevægelsen i 1919. Han adopterede senere marxisme-leninisme, da han arbejdede på Peking Universitet, og han blev grundlæggende medlem af Kinas kommunistiske parti (KKP), der ledte høstopstandelsen i 1927. Under den kinesiske borgerkrig mellem Kuomintang (KMT) og KKP hjalp Mao med at grundlægge Kinesiske arbejderes og Bønders Røde Hær , ledte den kinesiske sovjetrepublik og blev til sidst formand for KKP under den lange march. Selvom KKP kortvarigt var allieret med KMT som den forenede front under den 2. kinesisk-japanske krig (1937–1945), så fortsatte den kinesiske borgerkrig efter Japan overgav sig, og i 1949 besejrede Maos tropper nationalistregeringen, som trak sig tilbage til Taiwan.
Den 1. oktober 1949 blev Mao udråbt som grundlægger af Folkerepublikken Kina, en etpartistat der blev kontrolleret af KKP. I de følgende år styrkede han sin kontrol via jordreformer og ved en psykologisk sejr i koreakrigen, samt ekstreme præmiser mod jordejere og andre  personer han kaldte "kontrarevolutionære", der blev opfattet som fjender af staten. I 1957 igangsatte han en kampagne kendt som det store spring fremad, som havde til mål at ændre Kinas økonomi fra at være et landbrugssamfund til at være et industrisamfund. Kampagnen ledte til den værste hungersnød nogensinde, og et sted mellem 20 og 45 millioner mennesker døde i perioden 1958-1962. I 1966 påbegyndte Mao Kulturrevolutionen, et program der skulle fjerne "kontrarevolutionære" elementer i det kinesiske samfund, som varede i 10 år, der blev præget af voldelig klassekamp, udbredt ødelæggelse af kulturgenstande og en hidtil uset personkult centreret omkring Mao. Programmet bliver i dag officielt set på som et "stort tilbageskridt" for landet. I 1972 bød Mao den amerikanske præsident Richard Nixon velkommen i Beijing, hvilket signalerede starten på en mere åben politik fra Kinas side, der åbnede døren for resten af verden. Efter flere år med dårligt helbred fik Mao en række hjerteanfald i 1976, og han døde i en alder af 82. Han blev efterfulgt af Hua Guofeng, der dog hurtigt blev kørt ud på et sidespor og erstattet af Deng Xiaoping.
Mao var en kontroversiel person, der bliver betragtet som en af de vigtigste og mest indflydelsesrige individer i nyere tid. Han er også kendt som en politisk begavet mand, teoretiker, militærstrateg, digter og visionær. Hans støtter krediterer ham for at få imperialismen ud af Kina, at have moderniseret nationen og opbygget den til en supermagt, fremmet kvinders status i samfundet, forbedret uddannelse og sundhedsvæsen samt at have øget den forventede levealder i takt med, at Kinas befolkning voksede fra omkring 550 millioner til over 900 millioner under hans lederskab. Hans kritikere har kaldt hans regime for autokratisk og totalitært, og det er blevet fordømt for at have skabt masseundertrykkelse og ødelagt religiøse og kulturelle genstande og steder. Han har også haft ansvaret for flere millioner kineseres død, et antal bliver estimeret til mellem 30 og 70 millioner ofre.
Mao Zedong blev født den 26. december 1893, i landsbyen Shaoshan, Hunan-provinsen i Kina. Hans far, Mao Yichang, var tidligere fattig bonde, der var blevet en af de rigeste bønder i Shaoshan. Han voksede op ude på landet i Hunan, og Mao beskrev sin fader som strengt disciplinær, idet han slog ham og hans tre søskende; drengene Zemin og Zetan, og den adopterede søster Zejian. Maos moder, Wen Qimei, var troende buddhist, som forsøgte at mildne sin mands strenge attitude. Mao blev buddhist men opgav denne tro i midten af sine teenage-år. Da han var 8, blev Mao sendt i skole i Shaoshan. Deres undervisning lagde vægt på konfucianisme, og han indrømmede senere, at han ikke nød at læse de klassiske kinesiske tekster, der prædikede konfucianistisk moral frem for at læse romaner som Beretningen om de tre kongedømmer og Fortællinger fra marsk og mose. I en alder af 13 år havde Mao færdiggjort sin skolegang, og hans fader forenede ham i et arrangeret ægteskab med den 17-årige Luo Yigu, hvorved deres to familie knyttede bånd. Mao nægtede at anerkende hende som sin kone, og han blev en stor kritiker af arrangerede ægteskaber og flyttede væk i en periode. Luo blev vanæret i sit lokalområde og døde i 1910.
Mens han arbejdede på sin faders gård, læste Mao voldsomt meget og han udviklede en "politisk samvittighed" fra Zheng Guanyings bog, der behandlede den kinesiske magts dalende indflydelse og argumenterede for at indføre repræsentativt demokrati. Mao var interesseret i historie og var inspireret af George Washington og Napoleon Bonapartes militære dygtighed og nationale lidenskab. Hans politiske meninger blev påvirket af Gelaohui-styrede protester, der opstod efter en hungersnød i Changsha, som var hovedstaden i Hunan. Mao støttede oprørernes krav, men de væbnede styrker slog oprøret ned og henrettede lederne. Hungersnøden spredte sig til Shaoshan, hvor sultende bønder stjal hans faders korn. Han var skuffet over deres handlinger og mente, at de var moralsk forkerte men påstod at have sympati for deres situation. Da han var 16, flyttede Mao til en skole med højere niveau end den i Shaoshan i det nærliggende Dongshan, hvor han blev drillet på grund af sin baggrund som bondesøn.I 1911 begyndte Mao i mellemskolen i Changsha. De revolutionære følelser var stærke i byen, og der var udbredte modstand mod kejser Puyis enevælde, og mange advokerede for en republik. Republikanernes frontfigur var Sun Yat-sen, en amerikansk uddannet kristen, der ledte Tongmenghui-samfundet. I Changsha blev Mao påvirket af Suns avis Folkets Frihed (Minli bao), og han skrev at Sun skulle være præsident i en stil i skolen. Som et symbol på oprøret mod manchuer-monarken klippede MAo og hans venner deres hårpisk af, da den var et tegn på underdanighed.Der samlede sig en hær inspireret af Suns republikanisme i det sydøstlige Kina, hvilket igangsatte Xinhai-revolutionen. Changshas guvernør flygtede og efterlod byen under republikansk kontrol. Mao støttede revolutionen og han sluttede sig til oprørshæren som menig, men han var ikke involveret i egentlig kamphandlinger. De nordlige provinser forblev loyale overfor kejseren, og i et håb om at undgå en borgerkrig, blev Sun udnævnt som "foreløbig præsident" af sine støtter, hvilket kongens general Yuan Shikai modsatte sig. Monarkiet blev afskaffet, hvilket etablerede Republikken Kina, men med den monarkistiske Yuan som præsident. Revolutionen var slut, og Mao trædte ud af hæren i 1912 efter seks måneder som soldat. Omkring dette tidspunkt fik Mao øjnene op for socialisme fra en avistartikel, og han søgte mere viden i pamfletter af Jiang Kanghu, der var grundlæggeren af Det Kinesiske Socialistparti. Mao forblev interesseret men dog ikke overbevist om ideen.
I løbet af de næste par år blev Mao inskrevet flere steder og droppede herefter ud igen, hvilket bl.a. omfattede politiskolen, en sæbeopera-produktion, jurastudie, økonom-studie og den statsdrevne Changsha Middle School. Han studierede uafhængigt og alene og brugte meget af sin tid på Changshas bibliotek, hvor han læste værker om klassisk liberalisme som Adam Smiths The Wealth of Nations og Montesquieus The Spirit of the Laws, samt værker af vestlige videnskabsfolk og filosoffer som Darwin, Mill, Rousseau og Spencer. Han betragtede sig selv som en intellektuel, og flere år senere indrømmede han, at han på dette tidspunkt så sig selv som bedre end folk i arbejderklassen. Han var inspireret af Friedrich Paulsen, hvis liberale vægt på individuelisme ledte Mao til at mene, at stærke individer ikke var bundet af moralske koder, men at de skulle stræbe mod det større billede, og at konklusionen på konsekvensetik var at "målet hellige midlerne". Hans fader så intet formål i sin søns intellektuelle interesse, og stoppede sine betalinger til ham, hvilket tvang Mao til at flytte til et hostel for nødlidende.
Mao ønskede at blive lærer, og han startede derfor på Fourth Normal School i Changsha, som kort efter blev slået sammen med the First Normal School i Changsha, som avr anerkendt som den bedste i Hunan. Mao blev venner med professor Yang Changji, der opfordrede ham til at læse den radikale avis, New Youth (Xin qingnian), der blev skrevet af hans ven Chen Duxiu, der var dekan på Peking Universitet. Selvom Chen var nationalist, så argumenterede han for at Kina burde kigge mod vest og rense sig selv for overtro og autokrati. Mao udgav sin første artik el i New Youth i april 1917, hvori han instruerede læserne i at øge deres fysiske styrke, så de blev klar til at tjene revolutionen. Han sluttede sig til Society for the Study af Wang Fuzhi (Chuan-shan Hsüeh-she), der var en revolutionær gruppe, der var blevet grundlagt af litterater i Changsha, der ønskede at emulere filosoffen Wang Fuzhi.Under sit første studieår blev Mao også venner med Xiao Zisheng; de tog på vandretur i Hunan, hvor de tiggede og skrev kupleter for at få mad. Mao var en populær studerende og i 1915 blev han valgt som sekretær for Students Society. Han organiserede Association for Student Self-Government og ledte protester mod skolens regler. I foråret 1917 blev han valgt til at lade de studerendes frivillige hær, der blev etableret for at forsvare skolen fra soldater der plyndrede. Mao blev mere og mere interesseret i krigsteknikker, og han blev også interesseret i første verdenskrig, alt imens han begyndte at udvikle solidaritet med arbejderne. Mao foretog flere fysiske udholdenhedsting sammen med Xiao Zisheng og Cai Hesen, og sammen med andre unge revolutionære dannede de Renovation of the People Study Society i april 1918 for at debatere Chen Duxius ideer. De havde et fææles ønske om en personlige og sociale ændringer, og gruppen fik 70–80 medlemmer, hvoraf mange senere sluttede sig til kommunistpartiet. Mao blev færdig i juni 1919, hvor han var den tredje bedste på årgangen.
Mao flyttede til Beijing, hvor hans mentor Yang Changji havde et job på Peking Universitet. Yang fandt Mao exceptionelt "intelligent og flot", hvilket sikrede ham et job som assistent for universitetsbibliotikaren Li Dazhao, der var en tidlig kinesisk kommunist. Li skrev en række artikler til New Youth om oktoberrevolutionen i Rusland, hvor det kommunistiske bolsjevikparti under Vladimir Lenins ledelse havde taget magten. Lenin advokerede for den socio-politiske teori marxisme, der var blevet udviklet af de tyske sociologer Karl Marx og Friedrich Engels, og Lis artikler skabte en forståelse af marxisme for den revolutionære bevægelse i Kina. Mao blev "mere og mere radikal", under indflydelse af Peter Kropotkins anarkisme, men han sluttede sig til Lis studiegruppe og "udviklede sig hurtigt mod marxisme" i vinteren 1919.Mao fik en lav løn, og han boede i et lille værelse med syv andre Hunan-studerende, men han mente at Beijings skønhed gav "levende kompensation". På universitetet blev Mao ofte ydmyget af andre studerende som følge af hans landlige Hunan-accent og lave position. Han sluttede sig til universitetets filosofi- og journalismesamfund, og gik til forelæsninger og seminarer med bl.a. Chen Duxiu, Hu Shi og Qian Xuantong. Maos tid i Beijing sluttede i foråret 1919, hvor han rejste til Shanghai med sine venner, der var på vej til at rejse til Frankrig. Han vendte ikke tilbage til Shaoshan, hvor hans moder var dødeligt syg. Hun døde i oktober 1919, og hendes mand døde i januar 1920.
Den 4. maj 1919 samledes studerende i Beijing ved Den Himmelske Freds Port for at protestere over landets regerings svage modstand mod den japanske udvidelse i Kina. Patrioter var rasende over den indflydelse som Japan fik i med de 21 krav i 1915, Duan Qiruis meddelagtighed i Beiyang-regeringen og Versailles-freden som de mente forrådte Kina, idet Japan fik områder i Shandong som Tyskland havde overgivet. Demonstrationerne igangsatte den landsdækkende 4. maj-bevægelse og startede Ny kultur-bevægelsen som skyldte skylden ved Kinas diplomatiske nederlag på social og kulturel tilbageståenhed.I Changsha var Mao begyndt at undervise i historie på Xiuye Primary School og organisere protester mod HUnanprovinsens pro-Duan Guvernør, Zhang Jingyao, der populært blev omtalt som "Zhang den Giftige" som følge af hans korrupte og voldelige styre. I slutningen af maj var Mao med til at grundlægge Hunanesisk studenterforening sammen med He Shuheng og Deng Zhongxia, der organisered en strække blandt de studerende i juni, og i juli 1919 begyndte de ugentligt at udgive det radikale blad Xiang River Review (Xiangjiang pinglun). De brugte et folkeligt sprog, der var foreståeligt for størstedelen af landets befolkning, og Mao advokerede for nødvendigheden af en "Stor union af masserne", bedre handelsunioner der kunne skabe en ikke voldelig revolution. Hans ideer var ikke marxistiske, men var stærkt påvirkede af Kropotkins koncept gensidig hjælp.
Zhang bandlyste studenterforeningen, men Mao fortsatte med at udgive efter at være blevet redaktør på det liberale tidsskrift New Hunan (Xin Hunan) og han tilbød artikler til den lokale avis Justice (Ta Kung Po). Adskillige af hans artikler advokerede for feministiske holdninger, og de omtalte frigørelse af kvinder i det kinesiske samfund; Mao var påvirket af sit tvangsægteskab. I december 1919 hjalp Mao med at organisere en generalstrejke i Hunan, der sikrede visse indrømmelser, men Mao og de andre studenter-ledere følte sig truet af Zhang, og Mao vendte tilbage til Beijing, hvor han besøgte den dødeligt syge Yang Changji. Mao fandt ud af, at hans aritkler havde nået en hvis berømmelse i den revolutionære bevægelse, og han begyndte at hverve støtter til at afsætte Zhang. Han stødte på noget nylig oversat marxistisk litteratur af Thomas Kirkup, Karl Kautsky og Marx Engels—særligt Det Kommunistiske Manifest—kom til at påvirke ham i stigende grad, men han var stadig eklektisk i sine holdninger.Mao besøgte Tianjin, Jinan og Qufu, før han flyttede til Shanghai, hvor han arbejdede som vaskerimedarbejder og mødte Chen Duxiu, hvor han noterede sig at Chens adoption af marxisme "imponerede mig dybt i hvad der nok var den mest kritiske periode i mit liv". I Shanghai mødte Mao en af sine gamle lærere, Yi Peiji, der var revolutionær og medlem af Kuomintang (KMT), eller Kinas Nationalistparti, som fik stadig mere støtte og større indflydelse. Yi introducerede Mao for general Tan Yankai, der var et højtstående medlem af KMT, som havde loyale tropper langs Hunans grænse til Guangdong. Tan planlagde at afsætte Zhang, og Mao hjalp ham med at organisere Changshas studerende. I juni 1920 ldte Tan sine tropper ind i Changsha, og Zhang flygtede. I den efterfølgende omorganisering af provinsens administration blev Mao udnævnt som rektor for junior-afdelingen af First Normal School. Han havde nu en høj indkomst, og han giftede sig med Yang Kaihui i vinteren 1920.
Kinas kommunistiske parti blev grundlagt af Chen Duxiu og Li Dazhao i den franske del af Shanghai i 1921 som et studiesamfund og uformelt netværk. Mao etablerede en gren i Changsha, hvor han også lavede en gren af det socialistiske ungdomgskorp. Han åbnede en boghandel med sit nye kulturelle bogsamfund med det formål udbrede revolutionær litteratur i Hunan. Han var involveret i bevægelsen for HUnans autonomi i håb om a ten hunanesisk konstitution ville øge civil frihed, og gøre hans revolutionære aktiviteter nemmere. Da bevægelsen fik succes med at etablere proventiel autonomi under en ny krigsherre glemte Mao sit engagement. I 1921 eksisterede der små marxistiske grupper in Shanghai, Beijing, Changsha, Wuhan, Guangzhou og Jinan; det blev besluttet at afholde en centralt møde, som begyndte i Shanghai den 23. juli 1921. Der kom 13 delegerede til den første del af Kinas kommunistiske partis nationalkongres, hvoraf Mao var en af dem. Efter myndighederne sendte en politimand til at spionere på kongressen flyttede de delegerede til en båd i en sø nær Jiaxing i Zhejiang for at undgå dem. Selvom sovjetiske- og kominterndelegerede deltog, så ignorerede den første kongres Lenin råd om at acceptere midlertidige alliancer mellem kommunister, og "bourgeois democrats". der advokerede for en national revolution; i stedet holdt de sig til den ortodokse marxist-tro om, at kun det urbane proletariat kunne lede en socialistisk revolution.Mao var nu partisekretær for Hunan udstationeret i Changsha, og for at opbygge partiet her benyttede han sig af en række strategier. I august 1921 grundlagde han selvstudie-universitetet, hvor læsere kunne få adgang til revolutionær litteratur. Det lå på Society for the Study område for Wang Fuzhi, en hunanesisk filosof fra Qing-dynastiet, der havde modstået manchuerne. Han sluttede sig til YMCA Mass Education Movement for at bekæmpe analfabetisme, selvom han redigerede tekstbøger så de indeholdt radikale dele. Han fortsatte med at organisere arbejdere til at strejke mod Hunan-guvernøren Zhao Hengtis administration. Alligevel var problemer med arbejdere stadig centrale. Den berømte og succesfulde strejke i Anyuan kulminer var baseret på både "proletariske" og "bourgeois" strategier. Liu Shaoqi, Li Lisan og Mao formåede ikke bare at mobilisere minearbejderne, men de lavede også skoler og kooperativer, engagerede lokale intellektuelle, adel, militærofficerer, købmænd og sågar gejstelige.Mao påstod, at han han gik glip af den anden kongres i kommunistpartiet i juli 1922, fordi han mistede adressen. De delegerede støttede sig til Lenins råd, og indvilligede i en alliance med "bourgeois democrats" fra KMT, for "nationarevolutionens" skyld. Kommunistpartiets medlemmer sluttede sig til KMT i håb om at påvirke politikken til at blive mere venstreorienteret.
Mao indvilligede entusiastisk i denne beslutning og argumenterede for en alliance på tværs af Kinas socioøkonomiske klasser. Mao en udtalt anti-imperialist, og i hans skriverier skældte han ud på Japans, Storbritanniens og USA's regering, og han beskrev sidstnævnt som "den mest morderisk blandt bødler".
Ved den tredje partikongres i Shanghai i juni 1923 blev de delegerede bekræftet i deres arbejde med KMT. Mao støttede dette, og han blev valgt til partikomitéen og flyttede herefter til Shanghai. Ved den første KMT kongress, der blev afholdt i Guangzhou i begyndelsen af 1924, blev Mao valgt som alternativt medlem af KMT centralkomite, og han fremsatte fire resolutioner om at decentralisere magten til urbane og landlige bureauer. Hans entusiastiske støtte til KMT gjorde Li Li-san, der var hans kammerat fra Hunan, mistænkelig.I slutningen af 1924 vendte Mao tilbage til Shaoshan, muligvis for at komme sig efter sygdom. Han fandt ud af at bønderne var rastløse og at de havde taget land fra jordejere og grundlagt kommuner. Dette overbeviste ham om bøndernes revolutionære potentiale, hvilket var en ide, der var blevet fremsat af venstreorienterede KMT-medlemmer, men endnu ikke af kommunisterne. Han vendte tilbage til Guangzhou for at styre den 6. udgave af KMTS Bondebevægelsens Træningsinstitut fra maj til september 1926.
Under Mao blev Bondebevægelsens Træningsinstitut trænet i kadre og forberedelse til militær aktivitet, og de blev sendt på forskellige militære træningsøvelser og blev sat til at studere grundlæggende venstreorienterede tekster. I vinteren 1925 flygtede Mao til Guangzhou efter hans revolutionære aktiviteter havde fanget Zhaos regionale myndigheders opmærksomhed.Da partileder Sun Yat-sen døde i maj 1925 blev han efterfulgt af Chiang Kai-shek, der bevægede sig over mod de marginaliserede vesntreorienterede KMT-medlemmer og kommunisterne. Mao støttede dog Chiangs nationale revolutionshær, der startede et felttog i Nordkina i 1926 mod forskellige krigsherrer. I kølvandet på dette felttog gjorde bønderne oprør, og de tog land fra rige jordejere, der i mange tilfælde blev slået ihjel. Disse oprør gjorde ledende personer, der selv var jordejere, i KMT vrede, og de gjorde det tydeligt at der var en voksende uligehed i både klasse og ideologi i revolutionsbevægelsen.
I marts 1927 optrådte Mao ved tredje plenum af KMT centralkomite Wuhan, der forsøgte at tage general Chiangs magt fra ham ved at udnævne Wang Jingwei som leder. Der spillere Mao en aktiv rolle i diskussionerne angående bonde-problemet, og han forsvarede en række "reguleringer til undertrykkelse af lokale bøller og dårlig adel", som advokerede for dødsstraf eller livsvarigt fængsel for enhver der blev kendt skyldig i kontrarevolutionær aktivitet, og han argumenterede for at i en revolutionssituation "er fredelige metoder ikke tilstrækkelige". I april 1927 blev Mao udnævnt til KMT's centrale landekomite på fem medlemmer, og han opfordrede bønderne til ikke at betale deres leje. Mao ledte endnu en gruppe til at fremstillet en "Kladde Resolution om Jordspørgsmålet", som krævede jord konfiskeret, hvis det var ejet af "lokale bøller og dårlig adel, korrupte embedsfolk, militærfolk og alle kontrarevolutionære elementer i landsbyerne". Han fortsatte med at udføre "landundersøgelser", og udtalte at alle der ejede mere end 30 mou (4,5 ha.), hvilket var 13 % af befolkningen, kunne betegnes som kontrarevolutionære. Han accepterede, at der var en stor variation i entusiasmen vedrørende revolutionen på tværs af landet, og at det var nødvendigt med en fleksibel politik med at omfordele jorden. Han præsenterede sine konklusioner ved den Store Jord-komité, og mange udtrykte sig reserveret, og nogle mener at det var at det gik for langt, mens andre mente, at det ikke var vidtrækkende nok. Det endte med at hans forslag kun blev delvist implementeret.
Friskt efter succesen med felttoget i Nordkina mod krigsherrerne vendte Chiang sig nu mod kommunisterne, som der nu fandte titusinder af ove rhele Kina. Chiang ignorerede ordre fra den KMT-regeringen i Wuhan og marcherede mod Shanghai, der var kontrolleret af de kommunistiske soldater. Da kommunisterne ventede Ciangs ankomst igangsatte han det hvid terror, og massekrerede 5000 med hjælp fra den grønne bande. I blev 10 ledende kommunister dræbt af Zhang Zuolin. I maj dette år blev titusindevis af kommunister og personer der blev antaget at være kommunister dræbt, og KMT tabte mellem 15.000 og 25.000 af deres medlemmer.
KMT fortsatte med at støtte KMT-regeringen i Wuhan, som Mao oprindelig også havde støttet, men ved KKP's femte kongres havde han ændret mening, og han besluttede at sats alt håb på bondemilitæret. Forslaget blev stillet, da Wuhan-regeringen udviste alle kommunister fra KMT den 15. juli. KKP grundlagde Arbejdernes og bøndernes Rød hær, bedre kendt som "den Røde Hær", for at tage kampen op mod Chiang. En battalion ledet af general Zhu De blev beordret til at erobre byen Nanchang den 1. august, 1927, i hvad der blev kendt som Nanchangoprøret. Til at starte med lykkedes det, men de blev tvunget til at trække sig tilbage efter 5 dage, hvor de marcherede mod syd til Shantou, og herfra blev de drevet ud i ødemarken ved Fujian. Mao blev udnævnt som leder for den Røde Hær og ledte fire regimenter mod Changsa i høstopstanden i et håb om at igangsætte en bondeoprør i hele Hunan. På aftenen for angrebet skrev Mao et digt — det tidligste af hans digte der er bevaret — med titlen "Changsha". Hans plan var at angribe byen, som KMT kontrollerede, fra tre retninger den 9. september, men det fjerde regiment desserterede til KMT og angreb det tredje regiment. Maos hær nåede fram til Changsha, men kunne ikke intdage byen. Den 15. september accepterede han nederlaget med 1000 overlevende, og de marcherede mod høst til Jinggangbjergene i Jiangxi.Jung Chang og Jon Halliday hævder at oprøret i virkeligheden blev saboteret af Mao selv for at forhindre en gruppe af KMT-soldater i at hoppe af til andre af KKP's ledere. Chang og Halliday hævder også at Mao overtalte andre ledere (inklusive russiske diplomater i det sovjettiske konsulat i Changsha der, ifølge Chang og Halliday, havde kontrolleret en stor del af KKP's aktiviteter) til at slå til i Changsha og herefter at forlade den. Chang og Halliday skriver om en rapport der blev sendt til Moskva af sekretæren på det sovjettiske konsulat i Changsha, hvori det beskrives at tilbagetrækningen var "det mest foragtelige forræderi og fejhed."
KKP's centralkommite, der skjulte sig i Shanghai, udviste Mao fra deres række og fra Hunans provinskomité som straf for hans "militære opportunisme", for hans fokus på landlige aktiviteter og for at være for lempelig overfor "dårlig landadel". De påbegyndte også tre politikker, som Mao længe havde kæmpet for: den øjeblikkelige dannelse af arbejderråd, konfiskeringen af alt land uden undtagelse og afvisning af KMT. Maos respons var at ignorere dem. Han etablerede en base i byen Jinggangshan, der var et område i Jinggangbjergene, hvor han forenede fem landsbyer som en selvstyrende stat, og han støttede konfiskeringen af jord fra rige jordejere, som blev "genuddannet" og nogle gange henrettet. Han sørgede for, at der ikke foregik nogle massakre i regionen, og han forfulgte en mere lempelig tilgang end den som centralkomitéen tilskyndede. Han proklamerede at "Selv de lamme, de døve og de blinde kan være nyttige for den revolutionære kamp", han øgede antallet i hæren, inkorporerede to grupper banditter i sin hær, og opbygggede en styrke på omkring 1800 tropper. Han lavede regler for sine soldater: hurtig lydighed mod ordrer, alle konfiskationer skulle overføres til regeringen, og intet skulle konfiskeres fra fattige bønder. Derved formede han sine mænd til at blive en disciplineret og effekt kampstyrke.
I foråret 1928 beordrede centralkomitéen Maos tropper til det sydlige Hunan i håb om at igangsætte en bondeoprør. Mao var skeptisk med indvilligede i det. Da de nåede Hunan blev de angrebet af KMT og flygtede efter at have lidt store tab. Imens havde KMT-tropper invaderet Jinggangshan, hvilket efterlod dem uden en base. Maos tropper flakkede om på landet og mødte et KKP-regiment, der blev ledet af general Zhu De og Lin Biao; de slog sig sammen og forsøgte at generobre Jinggangshan. Til at starte med lykkedes det, men KMT angreb igen, og pressede KKP tilbage, og over de næste par uger kæmpede de en forskanset guerillakrig i bjergene. Centralkomitéen boerdrede igen igen Mao til at marchere til det sydlige Hunan med sine tropper, men han nægtede og forblev i sin base. Zhu indvilligede derimod, og han ledte sine hære væk. Maos tropper afværgede KMT's tropper i 25 dage, mens han forlod lejren om natten for at finde forstærkninger. Han blev genforenet med Zhuz hær, der var blevet kraftigt reduceret, og sammen vendte de tilbage til Jinggangshan og generobrede basen. Afhoppere fra KMT's regiment og Peng Dehuais fjerde Røde Hær sluttede sig også til dem. De kunne ikke dyrke afgrøder nok i bjergområdet til at brødføde alle, hvilket ledte til fødevaremangel denne vinter.
I januar 1929 evakuerede Mao og Zhu basen med 2.000 mand og yderligere 800 mand som Peng havde skaffet, og de marcherede deres hære mod syd til området omkring Tonggu og Xinfeng i Jiangxi. Evakueringen ledte til at moralen faldt go mange tropper blev ulydige og begyndte at stjæle; dette bekymrede Li Lisan og centralkomitéen, der så Maos hær som pjalteproletariat, der ikke var i stand til at dele med proletariatets klassebevidsthed. Ved at blive ved den ortodokse marxistiske tankegang mente Li, at det kun var proletariatet i byerne der kunne lede en succesfuld revolution, og han så derfor ikke meget nyttig i Maos bondeguerillær. Han beordrede Mao til at opløse sin hær i mindre enheder, som skulle ud og sprede revolutionsbudskabet. Mao svarede, at selvom han var enig med Lis teoretiske position, så vill ehan ikke opløse sin hær eller forlade sin base. Både Li og Mao så den kinesiske revolution som nøglen til verdensrevolution, og de mente at hvis KKP sejrede, så ville det igangsætte en global revolution, der ville forkaste imperialisme og kapitalisme. De var dog uenige om den officielle linje som sovjetregeringen og Komintern lagde. Embedsfolk i Moskva ønskede mere kontrol over KKP, og de fjernede derfor li fra magten ved at kalde ham til Rusland til en undersøgelse for hans fejl. De erstattede ham med en sovjetisk-uddannede kinesiske kommunister, kendt som de "28 Bolsjevikker", hvoraf to, Bo Gu og Zhang Wentian, overtog kontrollen med centralkomitéen. Mao var uenig i det nye lederskab, og han mente at de havde udnyttet situationen i Kina, og han blev snart deres primære fjende.
I februar 1930 etablerede Mao Det Sydvestlige Jiangxi Sovjettiske Provinsregering i regonen under hans kontrol. I november fik han et følelsesmæssigt traume, da hans kone og søster blev fanget og halshugget af KMT-generalen He Jian. Mao giftede sig hefter med He Zizhen, der var en 18-årig revolutionær, der gav ham fem børn i løbet af de følgende 9 år. Der var interne problemer, og medlemmer af Jiangxi Sovjet beskyldte ham for at være for moderat og derved kontrarevolutionær. I december forsøgte de at afsætte ham, hvilket resulterede i Futianhændelsen, hvor Maos loyale støtter torturerede og henrettede mellem 2000 og 3000 afvigere. KKP's centralkomité flyttede til Jiangxi, som komitéen mente var et sikkert område. I november erklærede partiet at Jiangxi nu var kinesiske sovjetrepbulik, en ufahængig stat med kommunistisk styre. Selvom han blev udnævnt som formand for Rådet for Folkets Kommisærer, så blev Maos magt mindre, idet hans kontrol over den Røde Hær blev flyttet over til Zhou Enlai. Imens kom Mao sig efter tuberkulose.KMT's hære begyndte med en ny politik med omringing og udslettelse af Den Røde Hær. De var i undertal, så Mao svarede igen med guerillatektikker, der var påvirket af oldtidens militærstrateger som Sun Tzu, men Zhou og det nye ledeskab fulgte en politik med åbne konfrontation og konventionel krigsførsel. Ved brug af disse metode formåede den Røde Hær at besejret både den første og anden omringningskampagne. Chiang Kai-shek blev rasende over sine hæres nederlag, og han rejste personligt til Jiangxi for at lede operationen. Han led to nederlag og trak sig tilbage for at tage sig af yderligere japanske indtrængen i Kina. Som et resultat af, at KMT havde ændre fokus for at forsvare Kina mod den japanske ekspansion, kunne den Røde Hær udvide deres kontrol og det endte med at hæren havde kontrol over et område med 3 millioner indbyggere. Mao fortsatte med sine jordreformer. I november 1931 annoncerede han starten på et "jord verifikationsprojekt", som blev udvidet i juni 1933. Han igangsatte også uddannelsesprogrammer og implementerede tiltage der øgede kvinders politiske deltagelse. Chiang betragtede kommunisterne som en større trussel end japanerne, og han vendte tilbage til Jiangxi, hvor han igangsatte den femte omringningskampagne, der onvolverede opførslen af "mur af ild" bestående af beton og pigtråd, der gik rundt om staten, akkompagneret af luftbombardemanter, hvor Zhous taktikker var ineffektive. Moralen faldt kraftigt for den Røde Hær, der var fanget på den anden side af muren i takt med at fødevarer og medicin blev en mangelvare. Ledreskabet besluttede at evakuere.
Den 14. oktober 1934 brød den Røde Hær igennem KMT's linje i det sydvestlige hjørne af Jiangzisovjet ved Xinfeng med omkring 85.000 soldater og 15.000 partikadrer, og de påbegyndte "Den lange march". For at kunne undslippe blev mange af de sårede og syge, samt kvinder og børn, efterladt tilbage, og de blev forsvaret af en gruppe guerillasoldater, som KMT massekrerede. De 100.000 mænd som undslap marcherede mod det sydlige HUnan, og de krydsede Xiangfloden efter voldsomme kampe, og herefter floden Wu i Guizhou, hvor de indtog Zunyi i januar 1935. De hvilede kort tid i byen, hvor de afholdt en konference. Her blev Mao valgt til en lederpost, og han blev formand for Politbureauet og de facto leder af både partiet og den Røde Hær. Dette skete delvist fordi hans kandidatur blev støttet af den sovjettiske Joseph Stalin. Mao insisterede på, at de skulle kæmpe som guerillatropper, og han fastsatte en destination; Shenshisovjet i Shaanxi i det nordlige Kina, hvorfra kommunisterne kunne fokusere på at kæmpe mod japanerne. Mao mente at ved at fokusere på den anti-imperialistiske kamp, så ville kommunisterne vinde det kinseiske folks gunst og afsværge KMT.Fra Zunyi ledte Mao sine tropper til Loushan-passet, hvor de mødte bevæbnet modstand, men de formåede at krydse floden. Chiang fløj til området for at lede sine hære mod Mao, men kommunisterne udmanøvrerede ham og krydsede floden Jinsha. Med udsigten til at krydse den noget vanskeligere flod Tatu, formåede de at udkæmpe et slag på Ludingbroen i maj, og de indtog Luding. De marcherede herefter videre igennem bjergkæden rundt om Ma'anshan, i Moukung, i det vestlige Szechuan, hvor de mødtes med en 50.000-mand stærk Fjerde Fronts Hær under Zhang Guotaofra KKP, og sammen fortsatte de til Maoerhkai herfra til Gansu. Zhang og Mao var uenige om, hvad der videre skulle ske; sidstnævnte ønskede at fortsætte til Shaanxi, mens Zhang ville trække sig tilbage til det østlige Tibet eller Sikkim, langt væk fra truslenf ra KMT. De blev enige om at gå hver til sit og Zhu De sluttede sig til Zhang. Maos tropper fortsatte mod nord igennem hundredvis af kilometer med græssletter, et område med kviksand, hvor de blev angrebet af manchueriske stammefolk, og hvor mange soldater bukkede under af hungersnød og sygdomme. Da de endelige nåede til Shaanxi nedkæmpede de både KMT og et islamisk kavalerimilitær, inden de krydsede Min Shan-bjergene og Liupan, hvorved de nåede frem til Shenshisovjet. Kun 7.000–8.000 havde overlevet. Den lange march cementerede Maos status som den dominerende person i partiet. I november 1935 blev han udnævnt som formand for militærkommisionen. Fra dette tidspunkt var Mao kommunistpartiets ubestridte leder, selvom han ikke blev partiformand før 1943.Jung Chang og Jon Halliday har foreslået en alternativ beskrivelse af mange af begivenhederne i denne periode i deres bog Mao: The Unknown Story. Eksempelvis skriver de, at der ikke var noget slag ved Luding, og at KKP krydsede broen uden modstand, den lange march var ikke KKP's strategi, men blev udtænkt af Chiang Kai-shek, og at Mao og andre ledende medlemmer af KKP ikke gik med på den lange march men i stedet blev båret. Selvom den blev vel modtaget i pressen, så er Chang og Hallidays arbejde blevet meget kritiseret af professionelle historikere.
Maos tropper nåede frem til Yan'an-Sovjet i oktober 1935, og de slog sig ned i Pao An indtil foråret 1936. Mens de var her etablerede de relationer til lokale samfund, omfordelte og dyrkede jorden, tilbød medicinsk behandling og begyndte programmer der skulle afhjælpe analfabetisme. Mao kommanderede 15.000 soldater, der blev forstærket af at He Longs mænd ankom far Hunan, og at både Zhu Des og Zhang Guotaos hær vendte tilbage fra Tibet. I februar 1936 etablerede de det Nordvestlige Antijapanske Røde Hærs Universitet i Yan'an, hvor de trænede de stigende antal af nye rekrutter. I januar 1937 begyndte de den "antijapanske ekspedition", hvor grupper af guerillasoldater blev sendt til japansk-kontrollerede områder for at udføre sporadiske angreb. I maj 1937 blev der afholdt en kommunistisk konference i Yan'an for at diskutere situationen. Vestlige rapportere var også ankommet til "Grænseregionen" (som Sovjet var blevet omdøbt); de mest notable var Edgar Snow, der brugte sine oplevelser som basis til bogen Red Star Over China, og Agnes Smedley, hvis beretninger bragte international opmærksomhed til Maos sag.
På den lange march var Maos kone He Zizen blevet såret af en granatsplint i hovedet. Hun rejste til Moskva for at blive behandlet; Mao fortsatte med at blive skilt fra hende, og han giftede sig i stedet med Jiang Qing. Mao flyttede ind i et hule-hus, og han brugte meget af sin tid på at læse, passe sin have og teoretisere. Han kom frem til at den Røde Hær alene ikke var i stand til at besejre japanerne, og at en kommunistledet "regering af det nationale forsvar" skulle dannes med KMT og andre "bourgeois nationalistiske" elementer for at opnå dette mål. Selvom han ikke kunne udstår Chiang Kai-shek, som han opfattede som "en forræder af nationen", så telegraferede han militærrådet i Nanking Nationalregering den 5. maj, for at foreslå en militær alliance, hvilket Stalin havde advokeret for. Selvom Chiang havde til hensigt at ignorere Maos besked og fortsætte borgerkrigen, så blev han arresteret af en af sine egne generaler, Zhang Xueliang, i Xi'an, hvilket ledte til Xi'an-episoden; Zhang tvang Chiang til at diskutere problemet med kommunisterne, hvilket resulterede i dannelsen af en Forenet Front med indrømmelser fra begge side den 25. december 1937.Japanerne havde indtaget både Shanghai og Nanking (Nanjing) — hvilket resulterede i Nankingmassakren, en grusomhed som Mao aldrig talte om i sit liv — og de pressede Kuomintang-regeringen ind i landet til Chungking. Japanernes brutalitet ledte til, at stadig flre kinsere sluttede sig til kampene, og den Røde Hær voksede fra 50.000 til 500.000. I august 1938 dannede den Røde Hær dem Nye Fjerde Hær og den Ottende Rutearmé, der formelt var under Chiangs nationale revolutionshær. I august 1940 påbegyndte den Røde Hær de hundrede regimenters felttog, hvor 400.000 tropper angreb japanerne samtidig i fem provinser. Det var en militær succes, og den resulterede i at 20.000 japanere døde, jernbanerne blev sprængt og en kulmine blev ødelagt. Fra sin base i Yan'an skrev Mao flere tekster til sine tropper inklsuive Revolutionens Filosofi, der gav en introduktion til den marxistiske om viden; Langvarig Krigsførsel, der omhandlede guerilla og mobile militær-taktikker; og Nyt Demokrati, hvor han fremlagde ideer for Kinas fremtid.
I 1944 sendte amerikanerne en særlig diplomatisk gesandt, kaldet Dixie Mission, til Kinas kommunistiske parti. Ifølge Edwin Moise i Modern China: A History 2nd Edition:
Størstedelen af amerikanerne var positivt imponerede. KKP virkede mindre korrupt, mere forenet og mere energisk i deres modstand mod Japan end KMT. Amerikanske piloter, der var skudt ned over det nordlige Kina ... bekræftede deres overordnede i at KKP var både stærk og populær i et bredt område. I sidste ende ledte kontakterne der blev udviklet mellem USA og KKP kun til meget lidt.
Efter anden verdenskrig afslutning fortsatte USA med at yde militær assistance til Chiang Kai-shek og hans KMT-regeringstropper mod Folkets Befrielseshær, der blev ledet af Mao Zedong under den genoptagne borgerkrig. Ligeledes ydede Sovjetunionen støtte til Mao ved deres besættelse af det nordøstlige Kina, hvilket gjorde det muligt for Folkets Befrielseshær at flytte sig på én gang og tage de forsyninger, som var blevet efterlandt af den japanske Guandong-armé.
For at styrke den Røde Hær militære operationer udnævnte Mao, som formand for Kinas kommunistiske parti, isn nærstående general Zhu De til at være øverkommanderende.
Under direkte ordre fra Mao sultede Folkets Befrielseshær KMT's tropper ud fra byen Changchun i 1948. Mindst 160.000 civile menes at være døde under belejringen, som varede fra juni til oktober. Overstløjtnant Zhang Zhenglu fra Folkets Befrielseshær dokumenterede belejringen i sin bog White Snow, Red Blood, og sammenlignede den med Hiroshima: "Tabene var nogenlunde de samme. Hiroshima tog 9 sekunder; Changchun tog 5 månder." Den 21. januar 1949 led Kuomintang-tropper store tab i et afgørende slag mod Maos tropper. Tidligt om morgenen den 10. december begyndte styrker fra Folkets Befrielseshær en belejring af Chongqing og Chengdu i Fastlandskina, og Chiang Kai-shek flygtede fra fastlandet til Formosa (Taiwan).
Folkerepbulikken Kina blev grundlagt den 1. oktober 1949. Det var kulminationen på over to årtiers brogerkrige og internationale krige. Maos berømte frase "Det kinesiske folk har rejst sig" (kinesisk: 中國人民從此站起來了) associeret med etableringen af Folkerepublikken Kina blev dog ikke brugt i talen, som han holdt fra Den Himmelske Freds Port den 1. oktober.Mao bosatte sig i Zhongnanhai, der er et anlæg ved siden af den forbudte by i Beijing, og der beordrede han anlæggelsen af en indendørs svømmebasin og andre bygninger. Hans læge, Li Zhisui, beskrev at han fortsatte sine gerninger selvom han lå i sengne eller ved svømmebasinet, og han foretrak ikke at bære formel påklædning medmindre det var aboslut nødvendigt. Lis bog The Private Life of Chairman Mao bliver betragtet som kontroversiel, særligt blandt dem, som havde sympati for Mao. Mao besøgte ofte sin villa i Wuhan mellem 1960 og 1974; villaen inkluderede en have, beboelsesområde, konferencerum, sikkerhedskammer og svømmebasin.
I oktober 1950 tog Mao en beslutning om at sende Folkets Frivillige Hær (på engelsk People's Volunteer Army, PVA), der var en specialenhed i Folkets Befrielseshær, i krig i Korea, og kæmpe samt at forstærke Nordkoreas tropper Koreas Folkehær, som havde været på retræte. Historiske optegnelse viser, at Mao styrede PVA's felttog ned til mindste detalje. Som formand for KKP's centrale militærkommision var han også øverkommanderende i Folkets Befrielseshær, Folkerepublikken Kina og formand for KKP. PVA var under overordnet ledelse af den nyudnævnte Zhou Enlai, med general Peng Dehuai i feltkommandør og politisk kommissær.Under jordreformer blev et stort antal jordejere og bønder tævet ihjel under massemøder der blev organiseret af kommunistpartiet, hvor jorden blev taget fra dem og givet til de fattigere bønder, hvilket reducerede den økonomiske ulighed voldsomt. Kampagnen om at undertrykke de kontraravolutionære, involverede offentlige henrettelser af tidligere embedsfolk i Kuomintang, forretningsfolk der blev beskyldt for at "forstyrre" marekdet, tidligere ansatte i vestlige virksomhedder og intellektuelle hvis loyalitet der blev sat spørgsmålstegn ved. I 1976 estimerede USA's udenrigsministerium, at der blev dræbt op mod 1 millioner personer under jordreformerne, og at 800.000 blev dræbt under den kontrarevolutionære kampagne.Mao selv hævedede at 700.000 personer blev dræbt under angreb udført af "kontrarevolutionære" i årene 1950-1952. Der var dog en politik om at vælge "mindst én jordejer, og normalt adskillige, i hver eneste landsby til offentlig henrettelse", så ligger antallet af døde mellem 2 millioner og 5 millioner. Derudover blev mindst 1,5 millioner personer, muligvis helt op mod 4 til 6 millioner, sendt til "reform via arbejde"-lejre hvor mange omkom. Mao spillede en personlig rolle i at organisere masseundertrykkelse og etablerede et system med henrettelseskvoter, som ofte blev overgået. Han forsvarede disse dreb som nødvendige for at sikre magten.
Maos regering bliver generelt krediteret for at have udslettet både indtagelsen og produktionen af opium i 1950'erne ved at bruge ubegrænset undertrykkelse og sociale reformer. 10 millioner misbrugere blev tvunget til obligatorisk behandling, dealere blev henrettet og opium-producerende områder blev beplantet med andre afgrøder. Den resterende opiumsproduktion flyttede syd for den kinesiske grænse til området ved den gyldne trekant.Startende i 1951 igangsatte Mao to på hinanden følgende bevægelser i et forsøg på at udrydde korrpution i byområderne ved at rette kampagnerne tre anti – fem anti mod rige kapitalister og politiske modstandere. Tre anti-kampagnen var fokuseret på at rense ud i regeringen, industrien og embedsfolk i partiet, mens fem anti-kampagnen var rettet bredere mod kapitalistiske elementer generelt. Arbejdere fordømte deres chefer, ægtefolk angav hinanden og børn informerede myndighederne om deres forældre; ofrene blev ofte ydmyget under kampsessioner, der var en metoder som var designet til at skræmme folk maksimalt. Mao insisterede på at mindre lovovertrædere skulle kritiseres og reformeres eller sendes i arbejdslejre, "mens de værste af dem skulle skydes". Disse kampagner udryddede flere hundrede tusinder flere, hvoraf størstedelen var via selvmord.
I Shanghai blev selvmord ved at springe ud fra høje bygninger så almindeligt, at indbyggerne indgik at gå på fortovet nær skyskrabere af frygt for at personer skulle ramme dem i hovedet. Nogle forfattere har påpeget, at det at drive personer, som blev opfattet som fjender, til selvmord, var en almindelig taktik under Maos styre. Eksempelvis beskriver Philip Short, som har skrevet en biografi om Mao, at i Berigtigelsesbevægelsen gav Mao specifikke instruktioner om at "ingen kadre må blive dræbt", men denne praksis tillod at sikkerhedschefen Kang Sheng drev sine modstandere til selvom, og at "dette mønster blev gentaget igennem hele hans lederskab af Folkerepublikken".
Efter Maos konsolidering af sin magt igangsatte han den første femårsplan (1953–1958), der sigtede mod at gøre kinserne uafhængige af landbrug for at gøre landet til en supermagt. Med Sovjetunionens assistance blev der opført nye industrielle faciliteter og landbrugsprodutkionen faldt til et niveau, hvor industrien kunne generere nok indkomst til, at Kina ikke længere var afhængig af støtte fra Sovjetunionen. Den første femårsplans succes opmuntrede Mao til iværksætte den anden femårsplan i 1958. Mao igangsatte også en hurtig kollektivisering. KKP introducerede priskontrol samt forenklede kinesiske skrifttegn, der søgte at øge landets læsefærdigheder. Der blev også udført stor industriprojekter.
Blandt de programmer der blev fulgt var Hundrede Blomster-kampagnen. hvor Mao indikerede hans formodede villighed til at overveje forskellige meninger om, hvordan Kina skulle styres. Med friheden til at kunne udtrykke deres meningen begyndte liberale og intellektuelle kinesere at modsætte sig kommunistpartiet og de satte spørgsmålstegn ved lederskabet. Til at begynde med blev det tolereret og tilskyndet. Efter nogle måneder ændrede Maos regering politik og forfulgte dem, der havde kritiseret partiet, hvilket var op mod 500.000, og dem som angiveligt skulle have kritiseret partiet, i det der blev kaldt Anti-højre-bevægelsen. Forfattere som Jung Chang har påstået at Hundrede Blomster-kampagnen blot var en taktik til at udrydde de "farlige" tænkere.Li Zhisui, der var Maos læge, foreslog at Mao til at begynde med havde set denne politik som en måde at svække oppositionen mod ham i partiet, og han blev overrasket over omfanget af kritikken, og det faktum at det blev rettet mod hans eget ledetskab. Det var først herefter, at det blev brugt som en metode til at identificere og efterfølgende forfølge dem, som var kritiske overfor han regering. Hundrede Blomster-kampagnen ledte til at mange indbyggere blev fordømt, fortiet og dræbt, hvilket også blev forbundet med Anti-højre-bevægelsen, og det har muligvis resulteret i millioner af døde.
Rygning kan have spillet en vigtig rolle i Maos dårlige helbred, da han røg meget i det meste af sit voksne liv. Det blev en statshemmelighed, at han led af adskillige lunge- og hjertesygdomme i sine senere år. Der er ubekræftede rapporter om, at han muligvis led af Parkinsons sygdom samt myotrofisk lateral sklerose, som også er kendt som Lou Gehrigs sygdom.Maos sidste offentlige optræden, og et af de sidste kendte fotografier af ham i live, skete den 27. maj 1976, da han mødtes med den pakistanske premiereminister Zulfikar Ali Bhutto, under sidstnævntes visit i Beijing. Mao fik to voldsomme hjerteanfald i 1976, ét i marts og endnu ét i juli, før han fik endnu ét den 5. september, som gjorde ham Invalid. Mao Zedong døde næsten fire dage senere ved midnat kl 00:10 den 9. september, 1976, i en alder af 82. Det kineiske kommunistparti forsinkede offentliggørelsen af hans død indtil kl 16:00 dagen efter, hvor beskeden blev bragt i hele landet via radioen, hvor de samtidig appellerede til at stå stammen i partiet.Maos balsmamerede krop svøbt i kommunistpartiets flag lå i Folkets Store Hal i en uge. I denne periode besøgte over 1 million personer liget (hvoraf ingen var udenlandske diplomater, og størstedelen græd eller vist sorg på andne måde) for at vise Mao deres sidste respekt. Formand Maos officielle portræt blev hængt på væggen og på banneret stod "Fortsæt den kurs som Formand Mao har udstukket og fortsæt kursen med proletariatets revolution til enden", indtil 17. stepember. Den 17. september blev Maos lig kørt væk i en minibus fra Folkes Store Hal og til Maojiawan og til 305 Hospital som Liu Zhisui styrede. Maos indre organer blev konserveret i formaldehyd.Den 18. september blev der affyret en kakofoni af kanoner, sirener, fløjter og horn overalt i Kina under afholdelse af 3 minutters stilhed, som alle undtagen dem som udførte vigtige opgaver var tvunget til at deltage i. Efter dette spillede et orkester på Den Himmelske Freds Plads, som var tæt pakket med millioner af mennesker, "Internationale". Den sidste ting på programet var Hua Guofengs 20 minutters lange mindetal på pladsen. Maos krop blev senere permenent udstillet i et mausoleum i Beijing.
Máo Yíchāng (毛貽昌, født i Xiangtan 15. oktober, 1870, døde i Shaoshan 23. januar, 1920), fader, stilnavn Máo Shùnshēng (毛順生) eller også kendt som Mao Jen-sheng
Wén Qīmèi (文七妹, født i Xiangxiang 1867, død 5. oktober, 1919), moder. Hun var analfabet og troende buddhist. Hun var efterkommer af Wen Tianxiang.
Yang Kaihui (1901–1930) fra Changsha: gift 1921 til 1927, henrettet af KMT i 1930; mor til Mao Anying, Mao Anqing og Mao Anlong
He Zizhen (1910–1984) fra Jiangxi: gift maj 1928 til 1939; mor til Mao Anhong, Li Min og fire andre børn
Mao Zejian (1905–1929), adopteret søster, henrettet af KMTMao Zedongs forældre havde fem sønner og to døtre. To af sønnerne og begge døtre døde som små, hvilket efterlod brødrene Mao Zedong, Mao Zemin og Mao Zetan. Ligesom alle Mao Zedongs tre koner var Mao Zemin og Mao Zetan kommunister. Ligesom Yang Kaihui, blev både Zemin og Zetan dræbt i krig mens Mao Zedong levedeBemærk at tegnet zé (澤) optræder i alle søskendenes navne. Dette er en almindelig kinesisk navnetradition.
Fra næste generation blev Zemins søn, Mao Yuanxin, opforstret i Mao Zedongs familie. Han blev Mao Zedongs forbindelsesofficer til Politburo i 1975. I Li Zhisuis The Private Life of Chairman Mao spillede Mao Yuanxin en rolle i de endelige magtkampe.
Mao Anying (1922–1950): søn af Yang, married to Liú Sīqí (劉思齊), faldet i kamp under koreakrigen
Mao Anqing (1923–2007): søn af Yang, married to Shao Hua, søn Mao Xinyu, barnebarn Mao Dongdong
Mao Anhong: søn af He, overladt til Maos yngre bror Zetan og herefter til en af Zetans vagter, da han drog i krig og aldrig kom tilbage
Li Min (b. 1936): datter af He, gift med Kǒng Lìnghuá (孔令華), søn Kǒng Jìníng (孔繼寧), datter Kǒng Dōngméi (孔冬梅)
Li Na (b. 1940): datter af Jiang (hvis fødenavn var Lǐ, et navn som Mao også brugte, da han skjulte sig for KMT), gift med Wáng Jǐngqīng (王景清), søn Wáng Xiàozhī (王效芝)Maos første og anden datter blev overladt til lokale landsbyboere, fordi de var for farligt at opforstre dem mens han kæmpede mod Kuomintang og senere mod japanerne. Deres yngste datter (født i begyndelsen af 1938 i Moskva efter Mao blev separeret) og et andet barn (født 1933) døde som spæd. To engelske forskere der sporede hele ruten for Den Lange March i 2002–2003 lokaliserede en kvinde, som de mente kunne være et af de børn, som Mao havde efterladt med bønder i 1935. Ed Jocelyn og Andrew McEwen håbede at en del af Mao-familien ville give tilladelse til en DNA-test.Via sine 10 børn blev Mao bedstefar til 12 børnebørn, hvoraf han aldrig kendte mange af dem. Mange af hans oldebørn er i live i dag. En af hans børnebørn er en forretningskvinde ved navn Kong Dongmei, er blandt de rigste personer i Kina. Hans barnebarn Mao Xinyu er general i den kinesiske hær. Både han og Kong har skrevet bøger om deres bedstefar.
Mao er forfatteren til Citater fra formand Mao Zedong, der i Vesten er kendt som Maos lille røde, og som i Kina under kulturrevolution var kendt som Den røde værdifulde bog. Bogen er en samling af uddrag af artikler og taler redigeret af Lin Piao og ordnet efter emne. 
Mao skrev flere andre filosofiske afhandlinger både før og efter, han kom til magten.
- "Guerillakrig og politisk strategi." Forlaget Jørgen Paludans Forlag. En samling af Maos taler og skrifter.
Mao er blevet portrætteret i film og tv adskillige gange. Nogle af de mest notable eksempler er:
Han Shi, der var den første skuespiller til at portrættere Mao i dramafilmen Dielianhua fra 1978 og igen i filmen Cross the Dadu River fra 1980;
Gu Yue, som har spillet Mao 84 gange igennem sin karriere 27-årige karriere, og han vandt for bedste skuespiller ved Hundred Flowers Awards i 1990 og 1993;
Tang Guoqiang, der har spillet Mao flere gange i nyere tid, inklusive The Long March (1996) og The Founding of a Republic (2009),og tv-serien Huang Yanpei (2010).Mao er en af hovedpersonerne i den amerikanske komponist John Adams' opera Nixon in China (1987). The Beatles' sang "Revolution" referer til Mao i linjen: "...but if you go carrying pictures of Chairman Mao you ain't going to make it with anyone anyhow..."; John Lennon udtrykte beklagelse over disse linjer i 1972.

Henri-Robert-Marcel Duchamp (født 28. juli 1887, død 2. oktober 1968) var en fransk-amerikansk kunstmaler, skulptør, skakspiller og forfatter, hvis kunst især er knyttet til kubisme, dadaisme og konceptkunst. Selv var Duchamp tilbageholdende med at bruge begrebet "dadaisme", og han var ikke direkte knyttet til nogen dadaistisk gruppering. Duchamp betragtes sammen med Pablo Picasso og Henri Matisse som de tre kunstnere, der hjalp med til at definere de revolutionære udviklinger inden for plastikken i de første årtier af 1900-tallet, og tilsvarende stod han bag vigtige udviklinger inden for malerkunsten og skulpturering. Duchamp har haft enorm indflydelse på kunsten i 1900- og 2000-tallet, og han havde afgørende indflydelse på udviklingen af konceptkunst. I tiden omkring første verdenskrig havde han afvist mange af sine kunstnerkollegers (herunder Matisses) værker for at være "retinale", det vil sige kun lavet for at tilfredsstille øjet (retina=nethinde). I modsætning hertil ønskede Duchamp at kunsten skulle tilfredsstille sindet.
Marcel Duchamp blev født i Blainville-Crevon i Normandiet og voksede op i en kunstnerisk indstillet familie. Værker af maler og grafiker Émile Frédéric Nicolle, hans morfar, fyldte hjemmets vægge, og familien yndede at spille skak, læse bøger, male og musicere sammen. Blandt Eugene og Lucie Duchamps syv børn døde et som spæd, mens fire af de øvrige blev succesrige kunstnere. Marcel var således bror til 
Suzanne Duchamp-Crotti (1889-1963), malerSom barn, hvor hans to brødre allerede var rejst fra hjemmet for at gå på skole i Rouen, fik Marcel et nært forhold til sin søster Suzanne, som villigt tog del i hans spil og aktiviteter, der udsprang af hans livlige fantasi. Som otteårig fulgte Marcel i sine storebrødres fodspor og begyndte på skolen Lycée Pierre-Corneille i Rouen. Ud over ham selv blev to andre elever fra hans klasse kendte kunstnere og havde et årelangt venskab med ham, Robert Antoine Pinchon og Pierre Dumont. De følgende otte år var han låst fast i et uddannelsessystem, der fokuserede på den intellektuelle udvikling. Han var ikke nogen fremragende elev; hans bedste fag var matematik, og han opnåede to matematikpriser på skolen. I 1903 vandt han en pris i tegning, og i begyndelsen af 1904 vandt han den eftertragtede førstepris, hvilket bekræftede hans nylige beslutning om at blive kunstner.
Han lærte tegning fra et akademisk synspunkt hos en lærer, der uden held søgte at "beskytte" sine elever mod impressionisme, postimpressionisme og anden avantgardistisk indflydelse. Imidlertid var Marcels egentlige kunstneriske mentor på den tid hans bror Jacques Villon, hvis på en gang flydende og skarpe stil, han søgte at efterligne. Som fjortenårig lavede han sine første egentlige kunstneriske forsøg i form af tegninger og akvareller med søsteren Suzanne som motiv, i forskellige positurer og aktiviteter. Den sommer malede han også lanskabsbilleder i impressionistisk stil med olie.
Duchamps tidligste værker er stilmæssigt på linje med postimpressionisternes. Han eksperimenterede med klassiske teknikker og subjekter. Da han senere blev spurgt om, hvad der havde inspireret ham på den tid, henviste han til den symbolistiske maler Odilon Redon, hvis tilgang til kunsten ikke udadtil var antiakademisk, men afdæmpet individualistisk.
Han studerede kunst på Académie Julian fra 1904 til 1905, men brugte mere tid på at spille billard end at komme til undervisningen. På denne tid tegnede og solgte Duchamp tegneserier, der afspejlede hans vulgære humor. Mange af hans tegninger benytter sig af ordspil (nogle gange omfattende flere sprog), billedvitser eller begge dele. Den slags spil på ord og symboler optog hans fanstasi resten af livet.
I 1905 blev han indkaldt til militærtjeneste og tjente i det 39. infanteriregiment, idet han arbejdede for en trykker i Rouen. Her lærte han typografi og trykprocesser – færdigheder han kom til at bruge senere i livet.
Som følge af hans ældre bror Jacques' medlemskab af den prestigefyldte Académie royale de peinture et de sculpture fik Marcel Duchamp mulighed for at udstille værker på Salon d'Automne i 1908 og det følgende år på Salon des Indépendants. Hans malerier var i den periode inspireret af fauvismen og Paul Cézannes proto-kubisme; kritikeren Guillaume Apollinaire (der senere skulle blive ven med ham) kritiserede det, han kaldte "Duchamps meget grimme nøgenbilleder" ("les nus très vilains de Duchamp"). Duchamp blev også ven for livet med den noget overvældende kunstner Francis Picabia, som han mødte på Salon d'Automne 2011; Picabia introducerede Duchamp til en livsstil med hurtige biler og luksus.
I 1911 blev der hos broderen Jacques i Puteaux afholdt regelmæssige diskussioner på foranledning af de tre brødre i en gruppe med kubister som Picabia, Robert Delaunay, Fernand Léger, Roger de La Fresnaye, Albert Gleizes, Jean Metzinger, Juan Gris og Alexander Archipenko. Der deltog også digtere og forfattere. Gruppen kom til at blive kendt som Puteaux-gruppen eller Section d'Or. Duchamp var ikke så interesseret i kubisternes alvor eller deres fokus på visuelle forhold, så han deltog ikke i diskussionerne om kubistisk teori og fik et ry som værende genert. Imidlertid malede han samme år i kubistisk stil og tilføjede et indtryk af bevægelse ved at bruge gentagent billedsprog.
I denne periode manifesterede Duchamps fascination af overgang, forandring, bevægelse og distance sig, og i lighed med mange andre kunstere i perioden var han nysgerrig efter at afbilde den fjerde dimension i kunsten. Hans maleri Trist ung mand i et tog inkarnerer denne interesse:
I hans maleri fra 1911, Portræt af skakspillere (Portrait de joueurs d'échecs), genfinder man de kubistiske overlappende flader og flere perspektiver i portrættet af hans to brødre, der spiller skak, men dertil føjede Duchamp elementer, der formidler den usynlige tankemæssige aktivitet hos spillerne (bemærk ordspillet: "échec" betyder "fejl", "échecs" betyder "skak").
Værker fra denne tid omfatter også hans første "maskine-maleri", Kaffemølle (Moulin à café, 1911), som han forærede sin bror Raymond Duchamp-Villon. Det senere, mere figurative maskine-maleri fra 1914, Chokoladekværn (Broyeuse de chocolat), kan ses som en forløber for den mekanisme, han indbyggede i Stort glas, som han begyndte at arbejde på i New York det følgende år.
Det første værk af Duchamp, der medførte markante kontroverser, var Nøgen figur, der går ned ad en trappe, no. 2 (Nu descendant un escalier n° 2, 1912). Maleriet gengiver, den mekaniske bevægelse af en nøgen figur med overlejrede facetter i lighed med levende billeder. Det viser elementer af både fragmentering og syntese fra kubisterne og bevægelse og dynamik fra futuristerne.
Først indleverede han billedet til udstilling på den kubistiske Salon des Indépendants, men her bad Albert Gleizes (ifølge et interview med Duchamp af Pierre Cabanne) Duchamps brødre om at få ham til frivilligt at trække maleriet tilbage, alternativt at overmale titlen, som han havde malet på værket og kalde det noget andet. Duchamps brødre henvendte sig til ham med Gleizes' anmodning, men Duchamp nægtede stilfærdigt at efterkomme den. Der var imidlertid ingen dommerkomité på Salon des Indépendants, og Gleizes havde ikke ikke en position, der gjorde det muligt for ham at afvise maleriet. Kontroversen gik ifølge kunsthistorikeren Peter Brooke ikke på, om maleriet skulle udstilles eller ej, men hvor vidt det skulle udstilles sammen med kubisternes værker eller ej.Denne episode huskede Duchamp senere således: "Jeg sagde ikke noget til mine brødre. Men jeg tog med det samme hen til udstillingen og tog mit billede hjem i en taxi. Det var virkeligt et vendepunkt i mit liv, kan jeg forsikre dig for. Jeg indså, at jeg efter dette ikke ville være særligt interesseret i at være med i grupper." Trods dette optrådte Duchamp dog i bogen Du "Cubisme" (1912), han medvirkede i installationen La Maison Cubiste (1912) organiseret af designeren André Mare for Salon d'Automne i efteråret 1912 (få måneder efter Indépendants), han underskrev Section d'Or-invitationen og deltog i Section d'Ors udstilling i efteråret 1912. Indtrykket er, som Brooke beskriver det, at "det netop var, fordi han ønskede at forblive medlem af gruppen, at han tog sit billede ned; og fordi han, langt fra at blive dårligt behandlet af gruppen, havde fået en temmelig privilegeret position, muligvis på grund af Picabias protektion."Maleriet blev i stedet udstillet første gang på Galeries Dalmau, Exposició d'Art Cubista, Barcelona i 1912, den første kubistiske udstilling i Spanien. Duchamp indsendte det senere til udstilling på Armory Show 1913 i New York City. Udover at præsentere værker af amerikanske kunstnere var denne udstilling den første store præsentation af moderne tendenser, der kom ud fra Paris, heriblandt eksperimentelle stilarter fra europæisk avantgarde som fauvisme, kubisme og futurisme. Amerikanske besøgende, der var vant til at se realistisk kunst, var chokerede, og i centrum for meget af kontroversen var Nøgen figur.
Omkring den tid læste Duchamp Max Stirners filosofiske bog Den eneste og hans ejendom, hvilket han betragtede som et nyt vendepunkt i sin kunstneriske og intellektuelle udvikling. Han kaldte den "en bemærkelsesværdig bog (…) som ikke præsenterer nogen formel teori, men blot bliver ved med at sige, at selvet altid er der i alting."Da han var i München i 1912, malede han sine sidste kubistisk-agtige malerier. Han begyndte på billedet Bruden klædt nøgen af sine ungkarle, endog og begyndte at planlægge Det store glas ved at skrive korte notater til sig selv, somme tider hastige skitser. Der skulle komme til at gå mere end ti år, inden værket var færdigt. Der vides ikke så meget mere om hans ophold på to måneder i München bortset fra, at den ven, han besøgte, var opsat på at vise ham seværdighederne og nattelivet, samt at blev påvirket af værker af den tyske 1500-talsmaler Lucas Cranach den ældre udstillet på byens berømte Alte Pinakothek, kendt for sin samling af gamle mestre. Duchamp erindrede, at han hver dag tog den korte tur for at besøge museet hver dag. Duchamp-forskere har for længst genfundet hos Cranach det dæmpede farvespektrum i okker og brunt, som Duchamp senere anvendte.Samme år overværede Duchamp også en opførelse af teaterbearbejdningen af Raymond Roussels roman fra 1910, Impressions d'Afrique, som indeholder handlinger, der vikler sig ind i sig selv, ordspil, surrealistiske scener og menneskelignende maskiner. Han tilskrev dette drama radikalt at have ændret hans tilgang til kunst og at have inspireret ham til at begynde på at skabe Bruden klædt nøgen af sine ungkarle, endog, også kendt som Det store glas. Arbejdet på dettte værk fortsatte ind i 1913 med hans opfindelse af en række forme. Han lavede notater, tegnede skitser, malede forstudier og tegnede endda nogle af sine ideer på væggen i sin lejlighed.
Sidst på 1912 rejste han med Picabia, Apollinaire og Gabrielle Buffet-Picabia i Jurabjergene, en oplevelse Buffet-Picabia beskrev som et af deres "strejftog af demoralisering, som også var strejftog af vittigheder og klovnerier (…) desintegrationen af begrebet kunst." Duchamp notater fra turen unddrager sig logik og fornuft og har en surrealistisk, mytisk konnotation.
Efter 1912 malede Duchamp kun få malerier på lærred, og når han gjorde, forsøgte han at undgå "maleriske" effekter og i stedet anvende en tilgang som ved teknisk tegning.
Hans brede interesser førte ham til en udstilling med luftfartsteknologi, og efter dette sagde han til sin gode ven, Constantin Brâncuși: "Malerkunsten er færdig. Hvem vil nogensinde være i stand til at lave noget bedre end denne propel? Sig mig det, kan du?" Brâncuși lavede senere skulpturer af fuglevinger. De amerikanske toldmyndigheder forvekslededem med flydele og søgte at indkassere importafgifter for dem.
I 1913 trak Duchamp sig ud af malercirklerne og begyndte at arbejde som bibliotekar på Bibliothèque Sainte-Geneviève for at kunne tjene til daglige fornødenheder, mens han koncentrerede sig om videnskabelig fordybelse og arbejdede på sit Store glas. Han studerede matematik og fysik – områder, hvor store opdagelser blev gjort. Især var Duchamp optaget af Henri Poincarés teoretiske udgivelser, som fascinerede og inspirerede ham. Poincaré postulerede, at de love, der mentes at styre materien var skabt udelukkende af de genier, der "forstod" dem, og at ingen teori kunne anses for at være "sand". "Tingene selv er ikke, hvad videnskaben kan opnå (…) men kun relationen mellem tingene. Ved siden af disse relationer er der ingen virkelighed, der kan forstås," skrev Poincaré i 1902. Ved at reflektere over Poincarés tanker tolererede Duchamp alle fortolkninger af sine værker ved at opfatte dem som skabt af den person, der formulerede dem, ikke som sandheden.Duchamps egne kunst-videnskabs-eksperimenter begyndte, mens han var ansat på biblioteket. For at lave et af sine favoritværker, 3 standardstandsninger, lod han tre 1 meter lange tråde falde, en ad gangen, fra 1 meters højde på lærreder, der var gjort klar. Trådene landede så på tre tilfældigt bølgende måder. Han gav dem derpå lak, hvor de lå på de blå-sorte lærreder og satte det hele på glas. Han skar derpå tre trælameller i samme former som de snoede tråde og puttede det hele i en kroketkasse. Tre små stumper læder med titlen trykt i guld blev limet på "standsnings"-baggrundene. Værkerne synes direkte at følge Poincarés School of the Thread, del af en bog om klassisk  mekanik.
I sit atelier fik han opsat et cykelhjul stående på en skammel, som han ind imellem kunne snurre rundt bare for at se på det. Skønt det ofte en hævdet, at Cykelhjul var det første af hans "readymades", blev denne specifikke opstilling aldrig udstillet, og det forsvandt på et eller andet tidspunkt. Men oprindeligt var hjulet blot sat op i atelieret for at skabe stemning: "Jeg nød at kigge på det, på samme måde som jeg nyder at se på flammer danse i et ildsted."
Da 1. verdenskrig begyndte i august 1914, blev hans brødre og flere af hans venner indkaldt til militærtjeneste, men han blev selv fritaget på grund af hjerteflimren, og han følte sig efterhånden ikke så godt tilpas i Paris. Samtidig havde Nøgen figur, der går ned ad en trappe, no. 2 skabt skandale blandt amerikanerne under Armory Show, hvilket havde medført, at alle de fire malerier, han havde udstillet, var blevet solgt. Duchamp besluttede at emigrere til USA i 1915. Til sin overraskelse opdagede han, da han kom til New York, at han var en berømthed. Han blev snart venner med kunstmæcenen Katherine Dreier og kunstneren Man Ray. Kredsen om Duchamp omfattede også kunstprotektorerne Louise og Walter Conrad Arensberg, skuespilleren og kunstneren Beatrice Wood samt Francis Picabia foruden andre personer tilhørende avantgarden. Som udgangspunkt talte han kun lidt engelsk, men for at have en indkomst underviste han i fransk samt arbejdede på et bibliotek, og han lærte derigennem hurtigt sproget. Duchamp blev en del af en kunstnerkoloni i Ridgefield, New Jersey, på den anden side af Hudson River i forhold til New York City.I to år udlejede Arensberg-parret, som forblev hans venner og støtter i 42 år, et atelier til Duchamp. I stedet for penge enedes de om, at betalingen for lejen af atelieret skulle være Det store glas. Et galleri i New York tilbød Duchamp $10.000 om året for hans årlige produktion, men dette afslog han, idet han foretrak at fortsætte arbejdet på Det store glas.
Duchamp etablerede i 1917 sammen med Katherine Dreier og Man Ray Société Anonyme. Dette blev begyndelsen på hans livslange indsats for kunsthandel og -samling. Gruppen samlede på moderne kunstværker og arrangerede udstillinger af og undervisning i moderne kunst indtil engang i 1930'erne.
På den tid bad Walter Pach, en af koordinatorerne af Armory Show i 1913, Duchamp om råd angående moderne kunst. Tilsvarende begyndte Dreier efter etableringen af Société Anonyme]] at følge Duchamps råd, ligesom også Arensberg-parret gjorde. Senere kom også Peggy Guggenheim og direktørerne for Museum of Modern Art, Alfred Barr og James Johnson Sweeney, til Duchamp for at få hans hjælp i forbindelse med deres samlinger og udstillinger af moderne kunst.
Dadaisme (også bare kaldet dada) var en avantgardistisk kunstretning fra Europa i begyndelsen af 1900-tallet. Den begyndte i 1916 i Zürich, hvorfra den snart bredte sig til Berlin.
Bevægelsen omfattede især billedkunst, litteratur, poesi, kunstmanifester, kunstteori, teater og grafisk design og koncentrerede sine antikrigs-politik om en afvisning af de herskende standarder inden for kunsten via antikunstnerisk kulturelt arbejde. Udover at være mod krigen var dadaismen også imod borgerskabet og havde politiske sympatier på den radikale venstrefløj.
New York-dadaismen havde en mindre seriøs tone end den europæiske variant og var ikke en specielt organiseret foreteelse. Duchamps ven, Picabia, havde forbindelse med den dadaistiske gruppe i Zürich og tog med sig til New York ideerne om det absurde og "antikunsten". En gruppe begyndte at mødes hos Arensberg-parret eller svirede i Greenwich Village. Sammen med Ray Man bidrog Duchamp med sine ideer og sin humor til New York-aktiviteterne, hvoraf mange fandt sted parallelt med udviklingen af hans readymades og Det store glas.
Det mest prominente eksempel på Duchamps forbindelse til dadaismen var hans Fountain, et urinal, som blev indleveret til udstilling på Society of Independent Artists' udstilling i 1917. Værkerne på de uafhængige kunstneres udstillinger blev ikke udvalgt af bedømmelseskomiteer, og alt det, der blev indleveret, blev udstillet. Imidlertid insisterede udstillingskomiteeen på, at Fountain ikke var kunst og udelukkede det fra udstillingen. Dette bragte dadaisterne i oprør og førte til, at Duchamp trak sig ud af bestyrelsen for de uafhængige kunstnere.Sammen med Henri-Pierre Roché og Beatrice Wood udgav Duchamp det dadaistiske tidsskrift, The Blind Man, der indeholdt kunst, litteratur, humor og kommentarer.
Da han efter krigens afslutning vendte tilbage til Paris, deltog Duchamp ikke i den dadaistiske gruppe der.
"Readymades" var objekter, der blev fundet og udvalgt af Duchamp, som derpå præsenterede dem som kunst. I 1913 installerede han Cykelhjul i sit atelier. Det var dog først i 1915, at ideen om "readymades" var fuldt udviklet. Ideen var at stille spørgsmålstegn ved selve begrebet "kunst" og tilbedelsen af kunst, som Duchamp fandt "unødvendig":
Flaskeholder (1914), et stativ til at tørre flasker på med Duchamps signatur på, anses for at være det første eksempel på et "ægte" readymade. Præludium til en brækket arm (1915), en sneskovl, også kaldet Forud for en brækket arm, fulgte snart efter. Hans Fountain (Fontæne, 1917), som var et urinal signeret R. Mutt, rystede kunstverdenen samme år. Han forsøgte at få værket udstillet hos Society of Independent Artists i New York 1917, men værket, som var indleveret anonymt, blev placeret bag en skillevæg, og der var derfor ingen, der så det på udstillingen. Værket satte gang i en diskussion omkring kunstnerens rolle – skabes eller vælges kunsten. I 2004 blev Fountain udpeget som det "mest indflydelsesrige kunstværk i det 20. århundrede" af 500 berømte kunstnere og historikere.I 1919 lavede Duchamp en parodi på Mona Lisa ved at besmykke en billig reproduktion af dette billede med en moustache og et fipskæg. Værket hed L.H.O.O.Q. (dette står også på det), hvilket udtalt på fransk lyder som "Elle a chaud au cul" ("Hun er varm i røven"), hvilket kan forstås sådan, at kvinden på billedet i en seksuelt ophidset tilstand og tilgængelig. Det kan også have været en freudiansk vittighed med henvisning til Leonardo da Vincis påståede homoseksualitet. Duchamp gav selv en "løs" oversættelse af L.H.O.O.Q. som "Der er brand dernede" i et sent interview med Arturo Schwarz. Ifølge Rhonda Roland Shearer er den tilsyneladende klare reproduktion af Mona Lisa rent faktisk en kopi, der delvist er modelleret på Duchamps eget ansigt. Forskning publiceret af Shearer har også opstillet en teori om, at Duchamp selv kan have skabt nogle af de objekter, som han hævdede at være "fundne".
Duchamp arbejdede på sit komplekse futuristisk-inspirerede værk Bruden klædt nøgen af sine ungkarle, endog (Det store glas) fra 1915 til 1923, bortset fra perioder, hvor han var i Buenos Aires og Paris i 1918-1920. Værket blev udformet på to glasplader med materialer som blyfolie, sikringstråde og støv. Det kombinerer tilfældige procedurer, planlagte perspektiver og omstændeligt håndværk. Han udgav notater om værket, Den grønne æske, som supplement til visuelle oplevelse. Notaterne reflekterer over skabelsen af unikke fysiske love samt en mytologi, som beskriver værket. Han slog fast, at hensigten med hans "lattervækkende billede" er at afbilde det erotiske møde mellem en brud og hendes ni ungkarle.
Inspirationen til værket kom fra en opførelse af Roussels Impressions d'Afrique, som Duchamp overværede i 1912. Han lavede notater, skitser og planer for værket på sine ateliervægge så tidligt som i 1913. For fuldt ud at kunne koncentrere sig om værket uden at være afhængig af materielle forpligtelser havde Duchamp arbejdet som bibliotekar i Frankrig, og efter emigrationen til USA i 1915 begyndte han at arbejde på værket med støtte fra Arensberg-parret.
Værket er til dels konstrueret som et retrospekt af Duchamps værker, herunder en tredimensionel reproduktion af hans tidligere malerier Brud (1912), Chokoladekværn (1914) og Glider indeholdende en vandmølle i nærliggende metaller (1913-15), hvilket har ført til talrige fortolkninger. Værket blev endegyldigt erklæret "Ufærdigt" i 1923. Under transporten i en kasse efter den første udstilling fik glasset en stor revne. Duchamp reparerede glasset, men lod nogle mindre revner forblive, idet han accepterede tilfældighedselementet som en del af værket.
Joseph Nechvatal har kastet betydeligt lys over Det store glas ved at påpege autoerotiske implikationer af såvel ungkarletilværelsen som den gentagende, hektiske maskine; han udskiller dernæst en større konstellation af temaer ved at insinuere, at autoerotik – og med maskinen som en allestedsnærværende partner og udøver – åbner sig ud i en undergravende panseksualitet som også er kommet til udtryk andre steder i Duchamps værker og karriere ved at en trancefremkaldende nydelse bliver det operative princip i modsætning til det, der dikteres af den traditionelle mand-kvinde-sammenstilling; ligeledes dokumenterer han dette temasæt i hele modernismen, begyndende med Auguste Rodins kontroversielle Monument til Balzac kulminerende med den duchampske vision af at et tekno-univers, hvori alle mennesker kan føle sig velkomne.Indtil Philadelphia Museum of Art i 1969 afslørede Duchamps Étant donnés blev Det store glas anset for at være hans sidste store værk.
Duchamps interesse for kinetisk kunst anes allerede i notaterne til Det store glas og til readymaden Cykielhjul, og selv om han havde mistet interessen for den "retinale kunst", holdt han fast i interessen for visuelle fænomener. I 1920 byggede han med hjælp fra Man Ray en motoriseret skulptur Roterende glasplader, præcisionsoptik. Værket, som han ikke anså for at være kunst, indeholdt en motor, der svingede rektangulære glasstykker, hvorpå der var malet udsnit af cirkler. Når apparatet er i gang, sker der en optisk illusion, hvor udsnittene ser ud til at udgøre koncentriske cirkler. Man Ray satte udstyr op for at fotografere det første forsøg, men da de satte maskineriet i gang anden gang, bristede en rem og fik fat i et af glasstykkerne, som prellede af på Man Rays hoved og gik i småstykker.Efter at han var flyttet tilbage til Paris, byggede Duchamp i 1923 på opfordring af André Breton og financiel støtte fra Jacques Doucet endnu et optisk apparat med udgangspunkt i det første, Roterence halvkugle, præcisionsoptik. Denne gang var det optiske element en kugle, der var skåret over på midten, hvorpå der var malet sorte koncentriske cirkler. Når den roterer, ser det ud til, at cirklerne bevæger sig baglæns og forlæns i rummet. Duchamp bad Doucet om ikke at udstille apparatet som kunst.
Mellem 1912 og 1915 arbejdede Marcel Duchamp på forskellige musikalske ideer. I hvert fald tre stykker er bevaret: to kompositioner og et notat om en musikalsk happening. De to kompositioner er baseret på aleatorisk musik. Erratum Musical er skrevet for tre stemmer og blev offentliggjort i 1934. La Mariée mise à nu par ses célibataires, même: Erratum Musical er ufuldstændig og blev aldrig udgivet eller udstillet i Duchamps levetid. Ifølge manuskriptet var stykket tænkt for mekaniske instrumenter, "hvor den virtuose mellemmand undertrykkes." Manuskriptet indholder også beskrivelsen af "Et apparat, der automatisk optager fragmenterede musikstumper" i form af en tragt, adskillige slæder, der er åbne i den ene ende, samt et sæt nummererede bolde. Disse stykker kommer før John Cages Music of Changes (1951), der ofte er anset for at være det første moderne stykke, der stort set kun er skabt ved hjælp af tilfældigheder.I 1968 optrådte Cage sammen med Duchamp ved en koncert med titlen "Reunion", hvor de spillede et spil skak og komponerede aleatorisk musik ved at aktivere en række fotoelektrisk celler under skakbrættet.
"Rrose Sélavy", nogle gange stavet Rose Sélavy, var et af Duchamps pseudonymer. Navnet, der er et ordspil, lyder som det franske udtryk "Eros, c'est la vie", som kan oversættes til "Eros, sådan er livet". Det er også blevet fortolket som "arroser la vie" ("skål for livet"). Sélavy dukkede første gang op i 1921 i en Man Ray-fotoserie med Duchamp klædt i dametøj. Op gennem 1920'erne arbejdede Ray og Duchamp sammen om flere fotografier af Sélavy. Duchamp brugte senere navnet som signatur på skrevne materialer og på flere kunstværker.
Duchamp brugte også navnet i titlen på i hvert fald ét kunsværk: Hvorfor ikke nyse, Rrose Sélavy? (Why Not Sneeze, Rrose Sélavy?, 1921). Skulpturen, en variant af readymade, kaldet en assemblage, består af et oraltermometer, snesevis af små marmorterninger, som ligner hugget sukker, og en blæksprutteskal, alt sammen placeret i et fuglebur. Billedet af Rrose Sélavy findes også på værket Belle Haleine, Eau de Voilette (1921), et readymade i form af en parfumeflaske i originalæsken. Desuden brugte han navnet i sin film Anemic Cinema (1926) i stedet for sit rigtige navn.
Inspirationen til navnet Rrose Sélavy menes at være Belle da Costa Greene, J.P. Morgans bibliotekar på The Morgan Library & Museum (tidligere The Pierpont Morgan Library), som efter Morgans død blev leder af biblioteket og samlet arbejdede der i 43 år. Med bemyndigelse fra J.P. Morgan og senere hans søn Jack opbyggede Greene biblioteket ved at købe og sælge sjældne manuskripter, bøger og kunstværker.Rrose Sélavy kan sammen med de øvrige pseudonymer, Duchamp brugte, ses som en kommentar til fejlagtigheden af at romantisere kunstnerens bevidste individualitet eller subjektivitet, et tema der også er en fremtrædende undertone til hans readymades. Duchamp sagde i et interview: "Man tror, man laver noget, der er helt ens eget, og et år senere ser man på det og opdager faktisk rødderne til, hvor ens kunst kommer fra, uden at man overhovedet aner det."Fra 1922 begyndte navnet Rrose Sélavy også at optræde i en serie aforismer, ordspil og bakke snagvendt-tekster af den franske surrealistiske digter Robert Desnos. Desnos forsøgte at portrættere Sélavy som en forlængst forsvundet adelskvinde og retmæssig dronning af Frankrig. Aforisme 13 hylder Duchamp: "Rrose Sélavy connaît bien le marchand du sel" ("Rrose Sélavy kender godt salthandleren"; på fransk lyder de sidste ord som "Mar-chand Du-cel", hvilket er en fonetisk omstilling af stavelserne i kunstnerens navn (Duchamps samling af notater heder Salthandler). I 1939 blev en samling af aforismerne udgivet under navnet Rrose Sélavy med titlen Poils et coups de pieds en tous genres.
I 1918 forlod Duchamp New York-kunstscenen, afbrød sit arbejde med Det store glas og rejste til Buenos Aires, hvor han opholdt sig i ni måneder og ofte spillede skak. Han udskar sine egne skakbrikker af træ med hjælp fra en lokal håndværker, der lavede springerne. Duchamp flyttede til Paris i 1919 og retur til USA i 1920. Da han igen ankom til Paris i 1923, var han reelt ikke længere udøvende kunstner. I stedet var hans hovedinteresse skakken, som han studerede resten af livet i en grad, så den næsten udelukkede alle andre aktiviteter. 
Duchamp ses i en kort sekvens spille skak med Man Ray i kortfilmen Entr'acte (1924) af René Clair. Han designede plakaten til det tredje franske skakmesterskab i 1925, og han deltog selv i konkurrencen, hvor hans resultat blev 50 % (3-3 med to sejre, to remiser og to nederlag), hvilket indbragte ham titlen som skakmester. I denne periode var hans fascination af spillet så belastende for hans hustru, at hun på et tidspunkt limede brikkerne fast til pladen. Duchamp fortsatte med at deltage i de franske mesterskaber, og han spillede på det franske hold til skakolympiaderne fra 1928 til 1933; han brugte især hypermoderne skakåbninger som Nimzo-indisk forsvar.
På et tidspunkt i begyndelsen af 1930'erne nåede Duchamp toppen af sin formåen i spillet, men samtidig indså han, at hans chance for at blive anerkendt som en elitespiller var begrænset. I de følgende år aftog hans deltagelse i turneringer, men i stedet opdagede han korrespondenceskak, og han blev desuden skakjournalist med ugentlige skakklummer i flere aviser. I en periode, hvor han samtidige inden for kunstverdenen opnåede bemærkelsesværdig succes ved at sælge deres værker til samlere i overklassen, måtte Duchamp konstatere: "Jeg er et offer for skakken. Den har al den skønhed, kunsten har – og meget mere. Den kan ikke kommercialiseres. Skak er meget renere end kunst socialt set." I en anden sammenhæng uddybede Duchamp sin holdning: "Skakbrikkerne er de byggeklodser i et alfabet, som former tankerne; og disse tanker udtrykker, skønt de udtrykker et visuelt design på brættet, deres skønhed i abstrakt form, som digte … Jeg er kommet til den personlige konklusion, at mens ikke alle kunstnere er skakspillere, er alle skakspillere kunstnere."
Duchamps Problem med Hvid i trækket.I 1932 gik Duchamp sammen med skakteoretikeren Vitaly Halberstadt om at udgive Oppositions- og søsterfelter er forenede (L'opposition et cases conjuguées sont réconciliées), kendt som forbundne felter. Afhandlingen beskriver Lasker-Reichelm-stillingen, en ekstremt sjælden situation, der kan opstå i slutspillet. Ved hjælp af enneagramlignende diagrammer, der udfolder sig selv, påviser forfatterne, at i den stilling er det bedste, sorte kan håbe på, at får remis.
Temaet "slutspil" er vigtig for at forstå Duchamps komplekse holdning til sin kunstneriske karriere. Den irske dramatiker Samuel Beckett, der arbejdede sammen med Duchamp, og brugte temaet som fortællingens plan i sit skuespil fra 1957 af samme navn, Slutspil. I 1968 spillede Duchamp en kunstnerisk betydningsfuld skakmatch med komponisten John Cage ved en koncert med titlen "Reunion". Musikken blev produceret af en række fotoelektriske celler under skakbrættet, som blev aktiveret med mellemrum af spillets normale træk.Angående tanken om at vælge skakken som en levevej udtalte Duchamp: "Hvis Bobby Fischer kom til mig for at få gode råd, ville jeg bestemt ikke tage modet fra ham – som om nogen kunne det – men jeg ville prøve at gøre ham det helt klart, at han aldrig vil kunne tjene penge på skak, han vil komme til at leve et munkeagtigt liv og opleve flere afvisninger, end nogen kunstner nogensinde har gjort, i kampen for at blive kendt og accepteret."Duchamp har sat sit spor i skakhistorien i form af en gådefuld slutspilsopgave, han skabte i 1943. Opgaven blev præsenteret i averteringen for Julian Levys galleriudstilling Through the Big End of the Opera Glass, trykt på gennemsigtigt papir med den matte tekst "Hvid trækker og vinder". Stormestre og specialister i slutspil har siden kæmpet med opgaven, og de fleste har konkluderet, at opgaven er uløselig.
 Der er for få eller ingen kildehenvisninger i dette afsnit, hvilket er et problem. Du kan hjælpe ved at angive troværdige kilder til de påstande, som fremføres.Skønt Duchamp ikke længere blev regnet som aktiv kunstner, fortsatte han med at rådføre sig med andre kunstnere samt kunstsamlere og -handlere. Fra 1925 rejste han ofte frem og tilbage mellem Frankrig og USA, og han bosatte sig i Greenwich Village i New York i 1942. Han arbejdede også ind imellem på kunstneriske projekter som Anémic Cinéma (1926), Kassen i kufferten (1935-41), Selvportræt i profil (1958) og det større værk, Étant donnés (1946-66). I 1943 medvirkede han i Maya Derens ufuldendte film The Witch's Cradle, som blev optaget i Peggy Guggenheims The Art of This Century-galleri.
Fra midten af 1930'erne og frem samarbejdede han med surrealisterne; han trådte dog ikke officielt ind i bevægelsen trods André Bretons lokken. Indtil 1944 redigerede han sammen med Max Ernst, Eugenio Granell og Breton det surrealistiske tidsskrift VVV og fungerede som rådgivende redaktrør på View, der havde et portræt af ham i sit nummer fra marts 1945, hvilket var med til at introducere ham for et større amerikansk publikum. 
Duchamps indflydelse på kunstscenen forblev uden for rampelyset indtil slutningen af 1950'erne, hvor han blev "opdaget" af yngre kunstnere som Robert Rauschenberg og Jasper Johns, som var ivrige efter at slippe ud af den dominerende abstrakte ekspressionisme. Han var blandt de første medlemmer af den internationale litterære gruppe Oulipo i 1960. Interessen for Duchamp tog til igen i 1960'erne, og han opnåede nu international anerkendelse. I 1963 opsatte Pasadena Art Museum den første retrospektive udstilling med ham, og der optrådte han på det ikoniske fotografi, hvor han spiller skak mod den nøgne model, Eva Babitz. Fotoet blev senere af Smithsonian Archives of American Art beskrevet som "blandt de vigtigste dokumentariske billeder inden for amerikansk moderne kunst."I 1966 lagde Tate Gallery lokaler til en stor udstilling af hans værker. Andre store institutioner, heriblandt Philadelphia Art Museum og Metropolitan Museum of Art, fulgte op med store visninger af hans værker. Han blev inviteret til at undervise i kunst og deltage i formelle diskussioner, lige som han stillede op til interviews i større trykte udgivelser. Som den sidste overlevende kunstner fra Duchamp-dynastiet hjalp han i 1967 med at organisere en udstilling i Rouen med titlen Les Duchamp: Jacques Villon, Raymond Duchamp-Villon, Marcel Duchamp, Suzanne Duchamp. En del af denne familieudstilling blev senere vist på Musée National d'Art Moderne i Paris.
Duchamp medvirkede i 1938 til at designe International Surrealistisk Udstilling i Galerie des Beaux-arts i Paris. Ustillingen præsenterede mere end 60 kunstnere fra forskellige lande og omfattede omkring 300 malerier, objekter, kollager, fotografier og installationer. Surrealisterne ønskede at skabe en udstilling, der selv var et surrealistisk værk, og André Breton udpegede Duchamp, Wolfgang Paalen, Man Ray, Salvador Dali og Max Ernst til at hjælpe sig. Ved udstillingens indgang placerede Duchamp Dalis Regnvåd taxi, som bestod af en taxi med udstyr til at til at producere regn ned ad indersiden af bilens vinduer og med en hajlignende figur placeret på førersædet samt en blond mannequindukke dækket af levende snegle på bagsædet. Værket blev derved en konfrontation af de fornemt klædte gæster allerede ved indgangen.
Surrealistisk Gade fyldte hele den ene side af foyeren med mannequiner klædt på af forskellige surrealister. Hovedsalen var en simulering af en mørk, sydeuropæisk hule med 1.200 tomme kulsække hængende ned fra loftet. Gulvet var af Paalen dækket med visne blade og jord taget fra Montparnasse-kirkegården. I midten af den store sal under Duchamps kulsække installerede Paalen en kunstig dam med vand og ægte nøkkeroser og siv. Omkring midnat kunne de besøgende opleve en dansende, letpåklædt pige, der vandglinsende steg op mellem sivene, kastede sig på en seng, hvor hun skreg hysterisk og derpå forsvandt lige så pludselig, som hun var kommet. Til mange af surrealisternes store fornøjelse forargede udstillingen mange af gæsterne. 
I 1942 bad surrealisterne igen Duchamp om hjælp til at designe en udstilling, First Papers of Surrealism, i New York. Han vævede hertil et tredimensionelt spind af tråde, der gik over hele rummet, og i nogle tilfælde gjorde det vanskeligt at se de øvrige værker. Duchamp lavede endvidere en hemmelig aftale med sønnen af en samarbejdspartner om at få ham og hans unge venner til at komme til åbningen af udstillingen. Da de pænt klædte protektorer ankom, blev de mødt af en halv snes børn i sportstøj i gang med at spille bold og sjippe. Når de blev adspurgt, var de instrueret til at sige: "Hr. Duchamp har sagt, at vi kan lege her." Duchamps design af kataloget til udstillingen indeholdt "fundne" i stedet for opstillede fotografier af kunstnerne.
Duchamps sidste store kunstværk kom som en overraskelse for kunstverdenen, der troede, at han havde opgivet kunsten til fordel for skak 25 år forinden. Der er tale om et tableau med titlen Étant donnés: 1° la chute d'eau / 2° le gaz d'éclairage (Givet: 1° vandfaldet / 2° belysningsgassen); det er kun muligt at se det gennem et lille kighul i en trædør. Gennem hullet ser man en nøgen kvinde liggende på ryggen med skjult ansigt og spredte ben, mens hun holder en gaslampe løftet mod en baggrund i form af et landskab. Duchamp havde arbejdet på det i al hemmelighed fra 1946 til 1966 i sit atelier i Greenwich Village, mens endog hans nærmeste venner havde troet, at han havde opgivet kunsten. Torsoen af den nøgne kvinde er baseret på Duchamps elskerinde, den brasilianske skulptør Maria Martins, med hvem han havde en affære i peroden 1946-51.
Gennem hele sit liv var Duchamp passioneret ryger af Havanna-cigarer. Han var ateist.Han blev amerikansk statsborger i 1955.I juni 1927 giftede Duchamp sig med Lydie Sarazin-Lavassor, men parret blev skilt allerede seks måneder senere. Rygtet gik om, at Duchamp havde valgt ægteskabet af bekvemmelighedsårsager, da Sarazin-Lavassor var datter af en velhavende bilfabrikant. I begyndelsen af januar 1928 sagde Duchamp, at han ikke kunne holde ansvaret og indespærringen i ægteskabet ud, og skilsmissen fulgte snart. I perioden 1946-51 havde han et forhold til Maria Martins, og fra 1954 og til sin død var han gift med Alexina "Teeny" Sattler.
Duchamp døde pludseligt og fredeligt tidligt om morgenen 2. oktober 1968 i sit hjem i Neuilly-sur-Seine. Efter en middag aftenen forinden sammen med vennerne Man Ray og Robert Lebel i hjemmet trak Duchamp sig tilbage kl. 1:05, og han faldt sammen i sit atelier, død af hjertestop.Han er begravet på kirkegården i Rouen, og på hans gravsten står der: "D'ailleurs, c'est toujours les autres qui meurent" ("Desuden er det altid de andre, der dør").
Cabanne, Pierre (1987), Dialogues with Marcel Duchamp, New York: Da Capo Press, ISBN 0306803038.  Genoptryk af London-udgaven fra 1979 (fransk udgave fra 1969).
Chilvers, Ian; Glaves-Smith, John (2009), A Dicttionary of Modern and Contemporary Art (2 udgave), Oxford University Press, ISBN 9780199239665, hentet 18. januar 2019. 
Tomkins, Calvin (1996), Duchamp: A Biography, Henry Holt and Company, Inc., ISBN 0-8050-5789-7. 
  Wikimedia Commons har flere filer relaterede til Marcel Duchamp og "Readymades"
Carl Marcus Tuscher (døbt 1. juni 1705 i Nürnberg, død 6. januar 1751 i København) var en tysk universalkunstner: maler, arkitekt, medaljør, raderer og tegner. Han arbejdede i Tyskland, Italien, England og Danmark, hvor han blev kgl. hofmaler og en af Kunstakademiets første professorer. Det var formentlig Tuscher, der først fremkom med ideen om den ottekantede plads i Frederiksstaden, der i dag kendes som Amalienborg Slotsplads, og det var med sikkerhed ham, der foreslog, at pladsen skulle have et monument som midtpunkt. Hans forslag til 1) den ottekantede plads og 2) til facaderne er forsvundet, men i Naglers "Neues Allgemeines Künstler-Lexicon" bd. 19 omtales, at den Nürnbergske kunstner J.A.Schweickart har stukket de to tegninger i kobber efter Tuschers tegninger. Stilistisk forblev han tro mod den italienske barok og han kaldes også "Nordens Bernini".
Tuscher blev født i Nürnberg 1705 af fattige forældre. Moderen, Ursula Negelin, var enlig, mens faderen siges at have været possementmagersvend Ferdinand Tuscher, der gav ham sit navn. I sit 5. år blev han optaget i stadens opfostringshus (Findelhaus) og opdraget der. Da han røbede evner for kunst og tegning, betalte skolens kurator, Friherre Carl Benedict Geuder von Heroldsberg, allerede fra 1717 tegneundervisning for ham, og efter at han var udgået fra Findelhaus 13 år gammel, betalte samme Friherre for Tuschers optagelse i huset (læreplads, bolig m.v.) hos en maler, direktøren for Nürnbergs kunstakademi, Johan Daniel Preisler, der var fader til kobberstikkeren Johan Martin Preisler og dennes bror V.D. Preisler, som Tuscher senere kom til at møde i Danmark. Da læretiden var omme (1728), havde han gjort så store fremskridt og var så lovende en kunstner, at staden, på foranledning af Friherre Carl Benedict Geuder von Heroldsberg gav ham rejsestipendium til Rom, hvor han blev henvist til sin lærers tredje søn, Johan Justin Preisler, der levede som udøvende kunstner i Rom. Ved siden af malerkunsten lagde han sig nu tillige efter bygningskunsten og gjorde tegninger til flere kirker og paladser, samt efter medaljørfaget og den kunst at skære i ædelstene. Han udførte bl.a. en medalje til Berninis ære og skar to gange sit eget portræt fordybet i ædle stene. Heller ikke kobberstikkerkunsten forsømte han; navnlig i dens friere form, som radering, dyrkede han ivrigt, og han er af eftertiden bedst kendt som kunstner gennem sine raderinger. I Italien blev han påvirket af Pierleone Ghezzi, som han tegnede og raderede let karikerede portrætter af, af den franske billedhugger og tegner Edmé Bouchardon, samt af radereren, landskabsmaleren Marco Riccis, af maleren Giovanni Paolo Paninis og af arkitekten Filippo Juvaras arbejder.  Han opholdt sig i Italien fra 1728 til 1741. Her blev han påvirket af Pierleone Ghezzi, som han tegnede og raderede let karikerede portrætter af, af den franske billedhugger og tegner Edmé Bouchardon samt af radereren, landskabsmaleren Marco Riccis, af maleren Giovanni Paolo Paninis og af arkitekten Filippo Juvaras arbejder. Han blev medlem af Etruskisk Akademi (oprettet 1726) og hans projekter til kirkebygninger indbragte ham d. 26. august 1733 ridderdiplom (adlet) af kardinal Troiano Acquaviva d’Aragona ifølge fuldmagt fra Pave Clemens XII. Diplomet blev solgt ved auktionen over biskop Friederich Münters bibliotek 1831.
I Rom kom han i forbindelse med de æstetisk betonede kredse omkring kardinal Melchior de Polinac og antikvitetssamleren, baron Philipp von Stosch, hvis samling af udskårne ædelstene fra oldtiden han for en stor del aftegnede. Tuscher fik en ussel løn for arbejdet, men under sin lærde velynders vejledning fik han indsigt i videnskaberne og lærte de klassiske sprog. Tuschers arbejde på dette felt fik senere stor ros fra den antikbegejstrede Johann Joachim Winckelmann.
Da Stosch, der var engelsk spion, af politiske grund måtte flygte til Firenze, fulgte Tuscher med i 1734. Her levede han i flere år stadig beskæftiget hos Stosch. Samtidig fik han opgaver for det storhertugelige hof og udførte bl.a. et forslag til facaden på kirken S. Lorenzo, udarbejdede en fremstilling af hertug Franz III's indtog og en tegning til den monumentale æresport. Under et ophold i Livorno malede han portrætter af medlemmer af den derboende engelske koloni, samt tegnede den vistnok aldrig udførte, ejendommelige villa Jackson (1736). Andre af Tuschers projekter til bygninger blev opført i Cortona. Efter at have besøgt Napoli (173?) rejste han i 1741 over Frankrig og Holland til England, selvom han ved modtagelsen af sit stipendium egentlig havde forpligtet sig til at vende hjem til Nürnberg efter endt uddannelse.
I London mødte han på ny den danske tegner og egyptensrejsende, kaptajn Frederik Ludvig Norden, som han var blevet ven med i Firenze. Samtidig blev han smidigt en del af den tyske koloni i den britiske hovedstad, hvor han blev medhjælper ved et tegneakademi, ledet af guldsmeden G.M. Moser. Han malede bl.a. et billede af instrumentmageren Burkhardt Tschudi med familie (1742, National Portrait Gallery, London). I London raderede han to af de fire store blade efter Nordens tegninger, der i London blev udgivet som et slags prøvehæfte af dennes rejsebeskrivelse, og inden Norden døde i Paris 1742, nævnte han indtrængende over for sine velgørere, greverne Danneskiold-Samsøe, at Tuscher var den eneste, som kunne ordne og udgive hans tegninger i overensstemmelse med hans intentioner. Tuscher blev derfor indbudt af kong Christian VI til København som kgl. hofmaler og bygmester med 800 Rdl. d. C. årlig løn, 10 Rdl. for hver tavle til Nordens værk og 50 Lstr. til sin udstyrelse samt fri overrejse med en dansk fregat. I no­vember 1743 kom han til København ifølge med sine landsmænd Lorenz Spengler og den tyske ædelstenskærer Lorens Natter. Han fik lejlighed og atelier på Christiansborg Slot. Arbejdet med Nordens værk blev udført i hurtigt tempo, men Tuschers tidlige død medførte, at de sidste vignetter måtte udføres af Peter Cramer. 
I Danmark var hans første værk en pragtfuld dekoration til Admiralitetets bygning i anledning af kronprinsesse Louises indtog. Senere malede han et stort portræt af Christian VI til hest, omgivet af allegoriske figurer (1748). Det var et plafondmaleri i en sal på Christians­borg og brændte med slottet 1794. De fleste af Tuschers øvrige malerier har lidt samme kranke skæbne. Der findes et portræt af Christian VI med familie (ca. 1744, Rosenborg) af Tuscher, men det usikkert, om Tuscher har udført det, eller om det er en kopi af den mindre talentfulde J.F. Gerhard. De væsentligste overlevende malerier af Tuscher er helfigursportrætterne af grev Johan Ludvig Holstein og hans brødre i riddersalen på Ledreborg.
Tuscher var en virksom deltager i eller snarere leder af det af Christian VI oprettede Kunstakademi, men han nåede ikke at opleve ikke dets fornyelse på Charlottenborg 1754. I København skrev han på italiensk et stort værk om bygningskunsten, hvilket i et håndskrevet eksemplar bevares i Danmarks Kunstbibliotek, og komponerede tegninger dels til et mindesmærke om bybranden i 1728, dels til en stort fontæne med Frederik V's rytterstatue til Amalienborg Plads (1750), som gav ideen til det ryttermonument på pladsen, der senere blev udført af J.-F.-J. Saly. Dette monument blev udført som en nu forsvundet model af Johann Christoph Petzold. Tuscher udførte også en grundplan til Amalienborg Plads, der formentlig har givet Nicolai Eigtved ideen til pladsen, som den blev udført ved opførelsen af de fire palæer. Monumentet viser Tuschers fortrolighed med den italienske barokkunst og har et udpræget slægtskab med Berninis fontæner og skulpturgrupper i Rom.
Bortset fra disse afgørende påvirkninger af Amalienborg-projektet fik Tuscher ingen betydning i Danmark som arkitekt. De danske hofbygmestre var veletablerede i deres stillinger og lå også internt i konkurrence om opgaverne. Samtidig gjorde Tuschers forkærlighed for den italienske barok ham gammeldags i sammenligning med de rokoko-impulser, som især Eigtved repræsenterede. Derimod var hans barokstil stadig gangbar inden for malerkunsten og de dekorative opgaver.
Nogle af hans malerier, som roses meget, var i Spenglers eje og solgtes ved dennes død i Holland; Statens Museum for Kunst ejer et større billede, Venus og Vulcan, der oprindelig har tilhørt Johann Salomon Wahl, og et kabinetsstykke, Sapfo og Cupido, som er udført 1748. Flere af hans store, om­hyggelig udførte tegninger var i privat eje, men nu ejer Kobberstiksamlingen de fleste af hans tegninger og raderinger.
Tuscher blev i København gift 15. maj 1747 med Sofie Wahl (ca. 1728 – 6. december 1798 i Aarhus), gift 2. med sognepræst i Saxild Christopher Frederik von Heye. Hun var datter af den nævnte maler Johann Salomon Wahl og Marie Sophie Davidsen.
I ægteskabet en datter Caroline Fredericia Tuscher (4.januar 1751 i København - 15. august 1809 i Aarhus) gift med sognepræst i Louns, Gislum herred Wolhart Voetmann (1732-1792). Efterslægt i Danmark.
Det blev hovedsagelig som raderer, at Tuscher fik sin største indflydelse på dansk kunst, og det er især som kolorist med klare farver og velberegnet farvesammenstilling, at han viser sit værd. Hans hovedværk er derfor hans raderinger efter F.L. Nordens værk, både på grund af deres tal og den lethed og frihed, hvormed de er udført. Ikke uden grund er Tuscher blevet kaldt "Nordens Bernini", for hans urolige ånd søgte ligesom hin italienske kunstners at omfatte alle kunstarter, og det var i dennes svulmende og yppige stil, han helst komponerede sine udkast. Tuschers produktion viser ham som en virtuos, hvad enten det drejer sig om komposition, farve, perspektiv og håndværk – og uanset hvilket medium, han arbejder i. Mogens Bencard skriver i Weilbachs Kunstnerleksikon (1994), at Tuscher "antagelig [var] den mest alsidige, veluddannede og lærde kunstner, der nogensinde er kommet til Danmark." Der er sikkert flere grunde til, at hans talent ikke kom til større udfoldelse, og hans egen eklektiske og encyklopædiske tilgang til kunsten har nok været en af dem.
Marcus Tuscher døde efter længere tids sygdom i sin bedste manddomsalder den 6. januar 1751 og blev begravet på Vor Frelsers Kirkes nye Kirkegård.
Mogens Bencard, "Marcus Tuscher", i: Sys Hartmann (red.), Weilbachs Kunstnerleksikon, København: Rosinante 1994-2000.
Martin Due, Hofmaler og Hofbygmester Carl Marcus Tuscher, Gyldendals Boghandel. Kjøbenhavn og Kristiania 1916.
Professor F. F. Leitschuh, "Die Familie Preisler und Markus Tuscher" i "Beiträge zur Kunstgeschichte, Neue Folge III, Leipzig 1886.

Mariagerfjord Rensningsanlæg er et rensningsanlæg, der blev indviet af borgmester H.C. Maarup den 11. november 2013. Rensningsanlægget ligger nord for Hadsund i Himmerland ved Ravns Graner på Hvissehøj mellem Ålborgvej og Visborg på en ca. 7,5 ha. stor grund. Der er adgang til anlægget fra Ålborgvej. Det ejes af det kommunale forsyningsselskab Mariagerfjord Vand A/S. Byggeriet af Mariagerfjord Rensningsanlæg startede i marts 2012, og der blev holdt rejsegilde 13. december 2012. Anlægget renser årligt mellem fem og seks mio. m³ spildevand fra hele kommunen. I 2019 begyndte en større udbygning af rensningsanlæg i det at anlæggets kapacitet skal udvides fra 75.000 PE til 225.000 PE og med videre mulighed for udbygning til 275.000 PE. Samtidig skal anlægget også til at tage imod spildevand fra Aars, Nørager, og Haverslev i nabokommunerne.Procestankene med hver en diameter på 45,7 meter er blandt de største cirkulære tanke i Danmark. Projektet omfatter også etableringen af et helt nyt ledningsnet i kommunen, der vil være fuldt udbygget, når de eksisterende fem renseanlæg er nedlagt. Det samlede byggeri forventes at koste 400 mio. kr.Det var første gang siden midten af 1990'erne, at der etableredes et så stort rensningsanlæg i Danmark.Sammen med selve rensningsanlægget blev der også bygget en ny samlet drifts- og administrationsbygning for forsyningsselskabet Mariagerfjord Vand A/S, der nu har sit hovedsæde placeret ved rensningsanlægget. Hovedsædet blev indviet den 1. august 2013.
Rensningsanlægget er opført som et aktivt slamanlæg og virker ved, at bakterier renser spildevandet. Det rensede spildevand føres herefter ud i Kattegat gennem en ca. 16,5 km lang ledning. Kapaciteten på de eksisterende renseanlæg i Mariagerfjord Kommune er begrænset i forhold til den befolkningsudvikling og udvikling i industrien, som forventes inden for de nærmeste 25 år.
Placeringen nord for Hadsund indebærer, at det ligger i nærheden af byens nordlige erhvervsområde, og arealet er samtidig velbeliggende i forhold til den eksisterende infrastruktur. Trafikken til og fra anlægget bliver via Ålborgvej og Ringvejen blive ledt direkte ud på sekundærrute 507.Rensningsanlægs kapacitet svarer til spildevand fra 75.000 personenheder. Anlægget er forberedt til senere udbygning for en belastning svarende til 110.000 personenheder.
Mariagerfjord Kommune har truffet en beslutning om at renset spildevand i fremtiden skal ledes ud i Kattegat i stedet for Mariager Fjord. Det blev samtidig besluttet at der kun skulle være ét rensningsanlæg for hele kommunen.
Der var oprindeligt fem forskellige placeringer i spil, en i Als og fire nord for Hadsund. I forbindelse med beslutningsprocessen gennemførte man en del borgerhøringer, samt vurderede påvirkningen af miljøet, inden den endelige beslutning kunne tages.De første spadestik til administrationsbygningen blev taget torsdag den 4. juli 2012 af Mariagerfjord Kommunes borgmester H.C. Maarup, sammen med hhv. bestyrelsesformanden Preben Christensen og direktøren for Mariagerfjord Vand A/S, Søren Erikstrup. På dette tidspunkt havde entreprenørerne dog været i gang i nogle måneder.
For første gang siden midten af 1990'erne, at der etableres sådan et større centralrenseanlæg i Danmark og allerede tidligt i processen blev det besluttet at udbyde projektet i en totalentreprise for at få flere kvalificerede løsningsforslag, et hurtigt overblik over økonomien, samt et entydigt ansvar.
Fordelen ved at etablere et det nye rensningsanlæg er blandt andet, at spildevandet kan renses bedre, og driften kan i højere grad optimeres, end tilfældet er i dag. I første omgang opføres anlægget kun til at kunne håndtere en spildevandsmængde svarende til 60.000 personækvivalenter (forkortet PE), men forberedes for en udbygning til ca. 110.000 PE.Mariagerfjord Rensningsanlæg udleder gennem en trykgravitationsledning (se også næste afsnit). Når belastningen på anlægget stiger, hjælper en pumpe på rensningsanlægget med at sætte ledningen under tryk, så den fungerer som "ren" trykledning. Men det rensede spildevand kan i langt størsteparten af tiden løbe ud i Kattegat af sig selv, fordi byggeriet ligger 27 meter over havets overflade.Rensningsanlægget forsynes gennem ni ledninger. Efter ristning bundfældes sand i et sandfang, der ved tyngde- og centrifugalkraft fraseparerer sandet. Hermed sikres, at den letomsættelige kulstoffraktion er til rådighed i procestanken, hvor den gavner renseprocessen i stedet for at blive "brændt af" i et beluftet sandfang.
Selvom Kattegat ligger 4 km væk (i fugleflugtslinje), blev ledningens samlede længde fire gange så lang. Dette skyldes at den på land blev anlagt af hensyntagen til natur og det eksisterende bebyggelse. I løbet af de 12 km, som ledningen løber på land, skal vandet flere gange løbe op ad bakke (dvs. mod tyngdekraften). Dette betyder at en pumpe på anlægget kan sikre det fornødne tryk til at føre vandet op til bakketoppen, og herefter ved hjælp af potentiel energi og tyngdekraften lade vandet falde igen.
Rensningsanlægget skulle oprindeligt bygges ved Øster Lovnkær ved Als, men projektet blev flyttet ud til Ravns Graner nord for Hadsund, fordi en gruppe naboer i Øster Lovnkær ikke ønskede der skulle opføres et stort rensningsanlæg, der ville blive deres nærmeste nabo.
Den første placering, der var i spil nord for Hadsund var at det skulle opføres ud til Ålborgvej, men det blev kort tid efter flyttet til vest for Ålborgvej. Denne placering blev droppet til fordel for Gl. Visborgvej ved Glargårde, og siden så flyttet til den nuværende placering mellem Ålborgvej og Visborg.
Den nye placering nord for Hadsund gør at det ligger langt fra nærmeste nabo, og behøvede reelt kun en tilladelse til at udvide en adgangsvej gennem Fredskov.
Det blev besluttet at samle Mariagerfjord Vand A/S på en ny fælles adresse. Placeringen er ved det nye Mariagerfjord Rensningsanlæg med indkørsel fra en nyetableret rundkørsel på Ålborgvej. Anlægsarbejdet med en ny drifts- og administrationsbygning i tilknytning til det nye rensningsanlæg blev startet i foråret 2012. Drifts- og administrationsbygningen stod færdig den 1. august 2013. Herefter flyttede driftsafdelinger og administrationen fra Arden og samles i den nye administrationsbygning på Islandsvej 7.Bygningen er funktionsmæssigt inddelt i tre hoveddele, som placerer sig i hver sin længe. I den nordlige længe placeres spildevandsafdelingen, mens brugsvandsafdelingen placeres i den sydlige længe. I den midterste længe er administrationsdelen beliggende i to etager. Byggeriet er på ca. 2.500 m²Byggeriet omfatter ca. 900 m² kontorer, møde- og velfærdsfaciliteter, samt værksteder og lager på ca. 1100 m². Byggeriet har cirka kostet 27 mio. kr.
Hobro Rensningsanlæg blev taget i brug i 1943. I årene 1990-1998, blev renseanlægget udvidet til også at kunne fjerne kvælstof og fosfor. Hobro Rensningsanlæg drev også rensningsanlæggene i Mariager, Assens og Hvilsom. Der var 10 ansatte på renseanlægget i Hobro. I april 2014 lukkede Oue Rensningsanlæg. Hobro Rensningsanlæg lukkede den 25. november 2014. Assens Renseanlæg nedlægges i 2015-2016 og Mariager Renseanlæg først i 2016.
Hadsund Rensningsanlæg blev bygget i 1994 og var et automatiseret anlæg. Det kunne fra begyndelsen fjerne organisk materiale, kvælstof og fosfor fra spildevandet. Hadsund Rensningsanlæg drev desuden anlæggene i Als Odde, Oue, Astrup, Glerup, og Tisted. Der var 7 ansatte på rensningsanlægget i Hadsund. Als Odde, Astrup, Glerup og Tisted Rensningsanlæg blev nedlagt i den 11. november 2013.

Maria Skłodowska-Curie (født som polsk: Maria Salomea Skłodowska den 7. november 1867 i Warszawa, Kongrespolen, død 4. juli 1934 i Sancellemoz, Haute-Savoie, Frankrig) var en polskfødt fransk kemiker og fysiker.
Marie Curie blev født i Warszawa, som dengang var en del af det Russiske Kejserrige. Begge hendes forældre var lærere, og hun fik sin første undervisning i fysik og kemi af sin far og afsluttede gymnasiet med udmærkelse. På hendes tid var det ikke muligt for kvinder at studere på universiteter i Polen eller andre steder i det russiske kejserrige. Hendes højeste ønske var at studere ved Sorbonne i Paris, men det rakte familiens økonomi ikke til. I stedet fik hun arbejde og lavede en aftale med sin storesøster, Bronisława, om at Marie ville hjælpe hende med at studere medicin ved Sorbonne. Når Bronisława var færdiguddannet, skulle hun så til gengæld hjælpe Marie. Således blev det, og i 1891 begyndte Marie som 24-årig at læse fysik og matematik på Sorbonne. Hun studerede flittigt og fik en grad i fysik efter to års studier og i matematik året efter. Det var oprindeligt hendes plan at rejse hjem til Polen efter endt læreruddannelse, men hun mødte Pierre Curie og blev gift med ham i 1895. Pierre var allerede da en internationalt kendt fysiker og havde blandt andet arbejdet med krystaller og sammen med sin bror Jacques opdaget piezo-elektricitet. I 1895 blev han doktor på en afhandling om magnetisme, som indeholder Curies lov.
I 1896 afsluttede Marie sin læreruddannelse. Henri Becquerel havde tidligere opdaget urans radioaktivitet, og Marie begyndte nu at forske i radioaktivitet. Hun opdagede, at også thorium er radioaktivt, og at mængden af den radioaktive stråling fra uran og thorium er uafhængig af, hvilke kemiske forbindelser stofferne indgår i, men kun afhænger af mængden af uran og thorium. Derudfra konkluderede hun, at radioaktivitet er en egenskab ved selve grundstofatomerne, der er uafhængig af de molekylestrukturer, som de indgår i. Hun begyndte så at undersøge forskellige radioaktive malme, blandt andre uranmalmen begblende. Det viste sig, at begblende er mere radioaktivt, end den indeholdte mængde af uran i sig selv berettiger til. Hun antog, at den ekstra stråling måtte stamme fra et indtil da ukendt grundstof.
Nu opgav Pierre sin egen forskning og begyndte at samarbejde med Marie om at isolere dette nye grundstof. De fandt ud af, at radioaktiviteten kom fra bismut- og barium-fraktioner i begblenden. Marie arbejdede videre med bismut-fraktionerne. Da det lykkedes at fjerne bismut fra disse fraktioner, blev restproduktet stadig mere radioaktivt. I 1898 havde de et materiale, som var 300 gange mere radioaktivt end uran. I en afhandling fra samme år beskriver de stoffet, som de mente indeholdt et ukendt metal med kemiske egenskaber, der ligner bismuts. De kaldte metallet polonium efter Maries hjemland. I afhandlingen introduceres ordet radioaktivitet for første gang. Efter endnu nogle måneders arbejde fandt de, at der også måtte være et nyt metal i barium-fraktionerne. Det kaldte de radium. Til støtte for hypotesen om de nye grundstoffer var også nye, aldrig før sete spektrallinjer.
Nu begyndte et storstilet, hårdt arbejde med at raffinere tonsvis af begblende for at isolere de nye grundstoffer og få tilstrækkeligt store mængder til, at deres atommasser og andre egenskaber kunne fastslås. I 1902 havde Marie isoleret en mængde radium, og i 1903 kunne hun i en doktorafhandling fastslå dets atomvægt.
I 1906 døde Pierre ved en trafikulykke, og Marie blev enke som 38-årig. Hun afslog den pension, hun fik tilbudt og overtog i stedet Pierres undervisningsforpligtelser ved Sorbonne og blev derved universitetets første kvindelige underviser. I 1908 blev hun også Sorbonnes første kvindelige professor.
Henri Becquerel fik sammen med Marie og Pierre Curie Nobelprisen i fysik i 1903 for deres udforskning af radioaktivitet. Marie blev den første kvinde, der modtog en nobelpris.
Marie fik i 1911 nobelprisen i kemi for opdagelsen af polonium og radium og for sin isolering og analyse af radium. Hun er den første person, der har fået nobelprisen mere end en gang.
Hun døde af aplastisk anæmi og var også stærkt plaget af andre sygdomme, hvis årsag kan føres tilbage til et forskningsarbejde i spartanske omgivelser uden særligt kendskab til de sundhedsmæssige skadevirkninger af elektromagnetisk stråling (røntgen) og ioniserende stråling. Hendes aske blev den 21. april 1995 flyttet til Panthéon i Paris – et hvilested for de mest fremtrædende franskmænd. Hun er den første kvinde, der har fået plads dér på grund af egne bedrifter.
Hendes datter Irène Joliot-Curie fik nobelprisen i kemi sammen med sin mand Frédéric Joliot-Curie i 1935.
Police i Centrum (ved Boleslav 1. af Polen Plads, polsk: Plac Bolesława Chrobrego).

Der er for få eller ingen kildehenvisninger i denne artikel, hvilket er et problem. Du kan hjælpe ved at angive troværdige kilder til de påstande, som fremføres i artiklen.
 For alternative betydninger, se Holmen (flertydig). (Se også artikler, som begynder med Holmen)Marinestation København eller  Marinestation Holmen er et sømilitært etablissement  på Nyholm i København.
Holmen er det almindeligt anvendte navn for en række øer i farvandet mellem Sjælland og den nordlige spids af Amager. Disse øer var i mange år hovedbase for den danske orlogsflåde og har gennem tiden været kaldt Gammelholm, Nyholm (som dog kun er navnet på to af øerne), Orlogsværftet, Flådens Leje, Flådestation København, og nu Marinestation København, som er det officielle navn for området. 
I over 300 år var Holmen Danmarks største arbejdsplads. I dag har søværnet kun enkelte institutioner tilbage på Holmen, som i stedet er åbnet for offentligheden med boligbyggeri, forskellige offentlige institutioner, f.eks. Kunstakademiets Arkitektskole, Statens Teaterskole, Den Danske Filmskole, Rytmisk Musikkonservatorium og Operaen på Dokøen.
Erik Menved var den første konge, der etablerede flådehavn i København. Senere blev flåden under Valdemar Atterdag flyttet til Vordingborg, men Erik af Pommern flyttede flåden tilbage til København, og Kong Hans oprettede et værft for flådens skibe i byen. Kong Hans betragtes i dag som flådens egentlige grundlægger.
Christian 4. anlagde en "krigshavn" på Slotsholmen, men havnebassinet er for længst fyldt op, og udgør i dag Det Kongelige Biblioteks Have. Et spor af anlægget er de gamle fortøjningsringe. Bygningerne omkring haven var oprindelig forskellige magasiner for flåden, blandt andet tøjhus, provianthus, galejhus mm.
Efterhånden som skibene voksede, blev Christian 4.s krigshavn for lille, og flåden flyttede til Bremerholm. Her vidner Holmens Kirke, hvoraf en del udgøres af Bremerholms gamle ankersmedje, stadig om flådens tilknytning til området.
Under Christian 6. blev der i 1739 etableret et dokanlæg på Christianshavn, nogenlunde hvor Strandgade i dag ligger. Dette anlæg eksisterede helt op til 1871, hvor det blev overtaget af Københavns Havnevæsen, og dokken blev fyldt op. Navnet "Gammel Dok" vidner stadig om, at her lå i sin tid en del af flådens værft.
Efterhånden som byen København voksede, var det ikke hensigtsmæssigt at have orlogsflåden liggende midt i byen. De mange skibe, der jo var bygget af træ, udgjorde en stor brandfare, og det var kutyme at sømændene om bord i skibene smed deres affald af alle slags direkte i havnen, hvilket havde en stor negativ indflydelse på byens sundhedstilstand.
I 1680 begyndte man derfor at gennemføre en plan om at flytte flåden uden for byen. Ansvarlig for planen var generaladmiralløjtnant Niels Juel. Vest for en lav sandgrund, kaldet Revshalen (Refshalen), begyndte man at sænke udrangerede skibe, fyldt med sten. I 1685 byggede man ud fra Christianshavn et forsvarsanlæg bestående af en vold med syv bastioner. Bastionerne eksisterer endnu, og i et par af dem kan man stadig se de oprindelige krudtmagasiner i Carls Bastion og Wilhems Bastion (disse krudtmagasiner er Holmensområdets ældste bygninger, hhv. fra 1688 og 1690). Den nordligste bastion var Charlotte Amalies Bastion, og nord for denne blev der etableret to kanonbatterier, Batteriet Quintus og Batteriet Neptunus. Det sidste navn stammede fra det sænkede skib, som var grundlaget for batteriet. Dette batteri blev senere omdøbt til Christiani Sixti Batteri, i dag kendt som Batteriet Sixtus eller bare Sixtus. Man fortsatte med at sænke udrangerede orlogsskibe i området, og mellem disse fyldte man op med mudder fra havnen samt afgravet affald fra Københavns gader. I visse gader i byen lå affaldet i et flere meter tykt lag, så der var en del at tage af. På denne måde opstod den ø, som fik navnet Nyholm. Ved Nyholms nordlige ende sænkede man skibet Elephanten i en 90 graders vinkel på øen. Herved skabtes en lille ø, og på denne måde fik man skabt beskyttelse for de skibe, der lå for anker ved Nyholm. "Øen" Elefanten har i mange år været landfast med Nyholm og opfattes i dag som en mole, ikke som en ø. Det store vandareal mellem Nyholm og Sjælland blev kaldt "Flådens Leje".
På Nyholm anlagde man beddinger til bygning af orlogsskibe, og det første skib, som blev søsat fra Nyholm, var Dannebroge i 1692. Skibet sprang i øvrigt i luften den 4. oktober 1710 under kamp mod svenskerne i Køge Bugt. Efterhånden flyttede byggeriet af alle de store skibe til Nyholm, og på Gammelholm byggedes der nu kun mindre skibe, men flåden opretholdt aktiviteter i området helt frem til midten af 1800-tallet. 
Efter 1692 blev der bygget adskillige skibe på Nyholm, og her så man i 1750 for første gang en dansk konge, Frederik 5., i søofficersuniform i forbindelse med søsætningen af et nybygget skib. I 1807 ødelagde englænderne tre skibe på beddingerne på Nyholm, men selv om det var dårlige tider for flåden, blev der fortsat bygget skibe på beddingerne. Det sidste skib løb af stabelen i 1918, hvorefter skibsbyggeriet og en række andre værksteder blev flyttet fra Nyholm til den sydligere beliggende Frederiksholm. Orlogsværftet blev udskilt fra flåden og blev en civil virksomhed med egen direktør.
Nyholm var oprindelig noget mindre end i dag. Den strakte sig nogenlunde fra den nuværende nordlige ende ved Sixtus til dér, hvor Vestre Gamle Takkeladshus ligger i dag. Senere blev øen udvidet ned til Charlotte Amalies Bastion, den udstrækning øen har i dag. Denne udvidelse fandt sted mellem 1780 og 1820.
Holmens sydligste ø er Arsenaløen. Samtidigt med at man begyndte at anlægge Nyholm, købte man en lille ø, som var helt uden forbindelse med såvel Nyholm som Christianshavn, Den hed oprindeligt Motzmanns Plads og lå lige nord for Christianshavn. Senere blev den omdøbt til Christiansholm. En ny ø blev skabt ved opfyldning øst for Christiansholm, og på denne ø begyndte man i 1742 at bygge et stort arsenal, som først blev færdiggjort omkring 1770. Den nye ø fik navnet Arsenaløen. Senere blev øen udvidet mod øst, og omkring 1860 havde den fået den størrelse, som Arsenaløen har i dag. 
På Arsenaløen fandtes oprindeligt hovedporten til Nyholm (Nyholm var oprindeligt ikke bare navnet på den nordlige ø, men navnet på hele flådens område i havnen – altså en modsætning til Gammelholm på Sjællandssiden). Adgangen til området foregik ad søvejen. At sejle til Holmen var den eneste mulighed for at komme dertil. En "færge" sejlede til Christiansholm, hvorfra man gik over en bro til Arsenaløen. Her kom man så ind til "Nyholm" gennem en meget flot portal, som nu vender ud til en kanal mellem Arsenaløen og Christiansholm. Porten kaldes "Kongeporten". Den ses ikke mere af særligt mange mennesker. Dette skyldes ikke mindst, at Arsenaløen midt i 1800-tallet blev landfast med Christianshavn, så der blev etableret en ny hovedindgang til Holmen, den såkaldte Værftsbrovagt. Dermed ophørte sejladsen til Christiansholm, og Kongeporten blev ikke længere anvendt. Christiansholm er ikke længere en del af Holmen. Øen bruges blandt andet som papirlager af de danske dagblade. Det er i dag muligt at snirkle sig frem langs kanalerne og beundre den gamle port.
Omkring 1750 begyndte man at fylde op ved en mudret grund syd for Nyholm. Herved opstod to små øer, Ballastøen og Ankerøen, samt en noget større, men lang og smal ø, som derfor fik navnet Langøen. Fra Nyholm blev der bygget bro til Ballastøen, herfra til Ankerøen, og fra Ankerøen til Langøen. I Langøens sydlige ende blev der bygget bro til Arsenaløen. Dette skete i den sidste halvdel af 1700-tallet, og alle Holmens øer var nu forbundne. Øst for Langøen fandtes en grund kaldet Mudderøen, og området mellem Langøen og Mudderøen samt selve Mudderøen blev fyldt op, og Frederiksholm opstod. Her var det meningen, at der skulle opføres boliger for flådens personale som erstatning for Nyboder, men planerne blev aldrig ført ud i livet. I stedet opførtes det skure til opbevaring af skibenes master. Desuden opførtes en række andre bygninger på øen. Efter kanonbådskrigen, blev der opført skure til opbevaring af kanonbådene. Da Nyholm som nævnt var blevet udvidet, og var vokset sammen med Ballastøen og Ankerøen til det nuværende Nyholm, anlagde man en ny Ballastø og en ny Ankerø vest for Frederiksholm. Da man rømmede Gammelholm i midten af 1800-tallet, blev de fleste aktiviteter herfra placeret på Frederiksholm, og i 1918 etablerede man så Orlogsværftet her samt på Dokøen. 
Denne ø, der blev opfyldt vest for Langøen, kom til at inkludere såvel Ankerøen som Ballastøen. De to øer havde navn efter deres formål. På Ballastøen kunne skibene laste og losse ballast, og Ankerøen blev brugt til oplagring af skibenes ankre. På den nye ø byggede man i 1788 en bygning til opbevaring af ankerstokke ("Stokhuset"), men huset blev revet ned allerede i 1925, da Orlogsværftet skulle have plads til nye værksteder. I 1858 anlagde man på øen en stor tørdok som afløser for dokken på Christianshavn, og herefter fik øen sit nuværende navn, Dokøen. Øen har siden 1925 været landfast med Frederiksholm, men beholdt sit eget navn. Også denne ø var oprindeligt betydeligt mindre, end den er i dag, men voksede i årene efter sin anlæggelse ved yderligere opfyldning mod syd, ned mod Christiansholm..
På Batteriet Quintus, bag det nuværende Nyholm, og adskilt fra denne af Søminegraven, holdt Søværnets Minevæsen til. Her skete der i 1951 en stor katastrofe, da der udbrød brand i et mineværksted, og adskillige miner eksploderede. 2 personer fra søværnet blev dræbt, og 14 brandfolk fra Københavns Brandvæsen og Falcks Redningskorps mistede livet, da minerne eksploderede, mens de var i gang med slukningen. Over 60 mennesker blev såret ved ulykken. Efter ulykken flyttede man minedepoterne væk fra Holmen og til ubebyggede områder rundt om i landet.
Uden for voldgraven, bag Charlotte Amalies Bastion, blev der under første verdenskrig bygget en flyvebådsstation, og her holdt Søværnets Flyvevæsen til frem til 1950, hvor tjenesten blev overført til det nyoprettede flyvevåben. På området flyttede derefter en række af søværnets skoler ind. Navnet, Margretheholm fik området efter den daværende tronfølger, vores nuværende dronning Margrethe 2.
Holmen var fra 1690 til 1993 hovedbase for den danske flåde. Efter 2. Verdenskrig, blev der bygget to flådestationer i henholdsvis Korsør og Frederikshavn, men selv om flere aktiviteter flyttede ud til disse flådestationer, bevarede Holmen sin status. I 1991 blev Orlogsværftet lukket, og i de følgende år udflyttede flere og flere aktiviteter fra Holmen. 1. maj 1993 blev Flådestation København officielt nedlagt og skiftede status til marinestation. Marinestationens aktiviteter er i dag koncentreret på Nyholm. Indtil sommeren 2006 havde Søværnets Materielkommando (SMK) aktiviteter på Arsenaløen, men bygningerne er nu overtaget af Forsvarskommandoen, og SMK's aktiviteter er nu lagt sammen med HMAK (Hærens) og FMK (Flyvevåbnets) i Forsvarets Materieltjeneste (FMT), som holder til i Ballerup.
Dette afsnit beskriver nogle af bygningerne på Holmen – eller rettere de bygninger, der var på Holmen, da området blev åbnet for offentligheden. Nogle af bygningerne er nu væk og erstattet af nybyggeri, men de fleste af de nævnte bygninger er fredede, og eksisterer endnu, selv om de i dag anvendes til andre formål end de oprindelige.
Der er ikke så mange bygninger tilbage på Arsenaløen, men et par stykker er dog værd at nævne. Forsvaret har også fremover aktiviteter her, som gør, at de fleste bygninger er lukkede for offentligheden.
Denne var i mange år hovedporten til Holmen. Værftsbroen forbandt Arsenaløen med Christianshavn, men kanalen, som den førte over, er for længst forsvundet. Navnet er dog bevaret. Lige inden for porten til venstre lå i mange år et "gartneri" med et drivhus. Her dyrkede man vin i form af stiklinger fra Holmens berømte vinstok. Fra Værftsbrovagten gik Holmens gamle "hovedvej" gennem hele området. Vejen hedder i dag Danneskiold-Samsøes Allé, opkaldt efter Frederik Danneskiold-Samsøe, der var flådens øverste chef i midten af 1700-tallet, og som var drivkraften bag Holmens udvikling i denne periode. Lige efter vagten går en sidevej til højre, (Arsenalvej). For enden af denne lå tidligere et ammunitionslaboratorium, hvorfra der ofte kunne spores en ikke altid lige behagelig lugt.
Bygningen på Danneskiold-Samsøes Allé 1 (den første bygning til venstre) anvendes fortsat af forsvaret og rummer kontorer for Forsvarskommandoen. Bygningen er fra 1917.
Bag hovedbygningen, med adgang ad Kuglegårdsvej eller Søartillerivej ligger Kuglegården. Også dette bygningskompleks anvendes fortsat. Her holder Forsvarskommandoen siden juli 2006 til. Desværre er området lukket for offentligheden, men bygningerne ud mod kanalen er det oprindelige Arsenal fra 1770. Det er planen, at Kuglegården, åbnes for offentligheden i 2019. Mellem de to arsenalbygninger findes Kongeporten som omtalt under Arsenaløens historie. Foruden de to arsenalbygninger blev senere bygget to sidefløje, og der blev lukket med en mur mod øst, så der virkelig blev tale om en "gård". Kuglegårdens nordlige sidebygning var oprindeligt proviantmagasin, og her fandtes tidligere de store saltkar, som blev brugt til at salte det kød, som skibene fik med som proviant. 
I Kuglegården er opstillet et par kanoner fra blokskibet Indfødsretten, der blev erobret af englænderne under Slaget på Reden, men som senere sank ved Middelgrunden, hvor kanonerne senere blev fundet.
Bygningerne på den modsatte side af Danneskiold-Samsøes Allé skal ligeledes rumme kontorer for forsvarets ledelse.
Langs vejen "Halv Tolv" ligger der i dag nybyggede boligblokke og en Netto-butik. Oprindeligt var det ikke vejen, men hele dette nordøstlige hjørne af Arsenaløen der gik under navnet "Halv tolv". Kanonbådsskurene lå i 11 nummererede grupper med fem eller seks i hver, plus en sidste med kun tre, som blev kaldt nummer halv tolv. En anden, spøgende, forklaring er at navnet er opstået, fordi arbejderne her fik frokostpause en halv time før de øvrige arbejdere på grund af den lange spadseretur til marketenderiet på Frederiksholm. De fleste af kanonbådsskurene er revet ned i dag, og stort set hele området er bebygget med boligblokke.
Der er mange bygninger på Frederiksholm, og de anvendes alle til et andet formål end det, de oprindeligt blev opført til. Frederiksholm henligger i øjeblikket som en stor byggeplads, og det er her, der er sket de største forandringer, siden Søværnet forlod området i 1993.
Det første hus til højre, når man kommer over broen til Frederiksholm, kaldes Bohlendachhuset. Huset er bygget i 1801, og det, der gør huset specielt, er tagkonstruktionen. Huset er det eneste af sin art i Danmark. Bygningen ejes i dag af sangeren og komponisten Anne Linnet. Indtil flådens udflytning fra Holmen rummede huset Søværnets Museum, hvor en del af førstesalen blandt andet var indrettet med inventaret fra chefskahytten fra fregatten Fyen. Blandt andet var her et rundt bord, på ca. 3 m i diameter, som kunne trækkes ud til omkring 15 meters længde. I den underste etage var udstillet blandt andet kanoner og andre våben, joller og andet materiel fra søværnets historie. Oprindeligt var huset dog opført som magasin for raperter ("stativer" til kanoner). 
Bag Bohlendachhuset ligger en lang, lav bygning. Det er det gamle bådeværft fra 1867, hvor der tidligere blev bygget redningsbåde m.m. I dag er bygningen indrettet som rækkehuse.
Bag Bohlendachhuset (ved Gavlhusvej) lå tidligere det gamle torpedobådsværksted. Her kunne torpedobåde sejle ind i stor hal, hvor man så kunne arbejde på dem i tørvejr, også udenbords. Endnu tidligere lå her den såkaldte Dellehauge, et magasin hvor man opbevarede kasseret gods, som så blev bortsolgt. Området ved siden af Dellehauge-bygnigen var i mange år udlejet til Det Kongelige Teater, der brugte det som kulissedepot. Selve torpedobådshallen er i dag ombygget til moderne lejligheder.
Langs Frederiksholms østlige bred ligger 32 sortmalede træskure. De blev oprindeligt opført i 1813 af Sø-Etaten til at huse de kanonbåde – store robåde – man byggede, efter at den danske flådes skibe var blevet bortført af englænderne. Bådene gav navn til "kanonbådskrigen". Da man ønskede at kunne trække bådene op på land, havde man således behov for nogle skure til disse. Først i 1850 var man færdig med at opføre alle skurene.
Efterhånden blev kanonbådene erstattet af mere moderne fartøjer, men skurenes oprindelige formål med at give læ var fortsat nyttigt. Således brugte man dem til mindre motorbåde og tilsvarende øvelsesfartøjer. I 1964 besluttede man at frede skurene.
Da Søværnet så fraflyttede Holmen i 1996, var træskurene prægede af længere tids utilstrækkelig vedligeholdelse, hvorfor man gennemførte et omfattende restaurationsarbejde på foranledning af ejendomsselskaberne Søtoftegård og Keops, der i de følgende år købte de gamle kanonbådsskure.
Efter restaurationen benytter en række mindre virksomheder skurene til f.eks. kontorer. Således husede de bl.a. den hedengange avis "Dagen".
Kanonbådsskurene har givet navn til Kanonbådsvej, der løber langs skurene i retning nord/syd ved Frederiksholms østlige bred.
Om aftenen den 18. august 2006 udbrød der brand i fem af de midterste skure. Det lykkedes Københavns Brandvæsen at forhindre spredning til de omkringliggende bygninger, men de fem ramte stod ikke til at redde. Således blev ca. 1.500 m² ødelagt.
Modsat Bohlendachhuset ligger Masteskursvej. Her lå de masteskure, som var de første bygninger på Langøen, da den blev opfyldt. De høje bygning længst mod syd er "Mærsehuset", hvor skibenes mærs blev opbevaret. Tidligere var der også masteskure nord for magasinbygningerne, men disse er for længst revet ned.
Mellem Danneskiold-Samsøes Allé og Masteskurene ligger ejendommen Saugværket (opført 2005) og Saugværkspladsen. Her lå tidligere "Saug- og Høvleværket".
Ved den østlige ende af Philip de Langes Allé (opkaldt efter arkitekten, der blandt andet tegnede Mastekranen på Nyholm), lå tidligere "Holmens Idrætsanlæg" med idrætshal, samt fodbold-, atletik- og tennisbaner. I dag er kun idrætshallen , "Exercer og Gymnastikhuset", som den reelt hedder, tilbage. Bygningen er tegnet af C.T. Andersen, der var Holmens arkitekt i anden halvdel af 1800-tallet. Den blev fredet i 1992 ligsom mange af Andersens øvrige huse. En ny idrætsplads er anlagt på Arsenaløen, lige inden for Værftsbrovagten.
Langs Takkeloftsgraven, mellem Frederiksholm og Dokøen, strækker sig to lange bygninger (hver er 140 meter lang). Det er Søndre og Nordre Magasinbygning, der blev bygget i 1767 som magasin for skibenes takkelage (bomme, vanter, fald, skøder mm.), kaldet "Takkelloftet" eller "Takkelloftsbygningen", samt som hovedmagasin for flåden. Denne bygning blev kaldt "Hovedmagasinbygningen". Oprindelig var de to bygninger i to etager, men senere blev der bygget en ekstra etage på. I de senere år blev bygningerne brugt som depoter for flådestationen, og i dag er der indrettet lejligheder i den Søndre Magasinbygning. Dette kan blandt andet ses i den danske TV-serie "Ørnen". Den Nordre Magasinbygning anvendes af arkitektskolen. Mellem de to bygninger var der oprindelig en portal, der svarer til den, der er mellem Kuglegårdens bygninger, men denne portal er for længst revet ned. Som flere andre bygninger på Holmen er også disse bygninger tegnet af Philip de Lange, der dog døde, inden han så bygningerne færdige.
De fleste andre bygninger på Frederiksholm, fx de store værksteds- og depotbygninger, der nu er indrettet til Kunstakademiets Arkitektskole, tilhørte Orlogsværftet. Det gælder også den store kedelsmedje, tegnet af C.T. Andersen, hvor man byggede og vedligeholdt kedler, dengang skibene stadig sejlede med damp. I den ene ende af smedjen var værftets elektricitetsværk. I 2009 påbegyndte man en restaurering og nyindretning af kedelsmedjen, der er fredet.
Den såkaldte Meldahls Smedje er fra 1860 og ligger på nordsiden af Danneskiold-Samsøes Allé. Bygningen, der nu bruges af Arkitektskolen, er tegnet af Ferdinand Meldahl og er en af de mest sobre og enkle, brugsbestemte bygninger på Holmen. Bygningen blev fredet 1992.
Over for Meldahls Smedje ligger den tidligere, ligeledes aflange klejnsmedje og nye maskinværksted, opført 1918-19 ved Olaf Schmidth og Christiani & Nielsen. Bygningen huser nu Kunstakademiets Arkitektskoles Bibliotek, der blev flyttet herud 1998-99.
Her på Frederiksholm havde direktøren for Orlogsværftet sine kontorer i Nordre kontorbygning, der ligeledes anvendes af Arkitektskolen. Da Orlogsværftet i 1918 blev flyttet til Frederiksholm og Dokøen, blev det samtidigt gjort til et civilt værft med egen direktør. I 1970 ophørte Orlogsværftet med at virke som nybygningsværft, og samtidigt kom værftet tilbage under Søværnets kontrol. Orlogsværftet blev et "rent" reparationsværft og blev underlagt Søværnets Materielkommando. Nybygninger blev udført på civile skibsværfter rundt omkring i Danmark, og i 1991 blev værftet helt lukket.
Denne bygning, tegnet af C.T. Andersen, er i modsætning til de øvrige gamle bygninger på Frederiksholm bygget i røde mursten. Alle orlogsværftets øvrige bygninger er bygget i gule sten. Modelværkstedet eller Modelkammeret, som det oprindelig hed, blev opført i 1892, og det ligger på hjørnet af Danneskiold-Samsøes Allé og Philip de Langes Allé og giver i dag plads til Arkitektskolens afdeling 3. Den lange gule bygning, der ligger langs Danneskiold-Samsøes Allé bag modelværkstedet, er det gamle Beklædningsmagasin. Det var her soldaterne i sin tid fik udleveret deres mundering, og i gavlen lå det gamle Beklædningsudsalg, hvor "selvbeklædere" kunne købe deres uniformsgenstande. Også den er et værk af C.T. Andersen.
I det nordøstlige hjørne af Frederiksholm, i andre af Orlogsværftets gamle værksteds- og kontorbygninger, ligger en række undervisningsinstitutioner m.m. Mellem Leo Mathisensvej og Eik Skaløes Plads, der begge er opkaldt efter kendte musikere, om end fra hver sin generation og genre, ligger i dag Rytmisk Musikkonservatorium. På Per Knutzonsvej, opkaldt efter skuespilleren, instruktøren og teaterlederen, ligger Statens Teaterskole, og på Theodor Christensens Plads, opkaldt efter filminstruktøren, ligger Den Danske Filmskole.
I dag er der kun to bygninger på Dokøen. Den dominerende bygning er det nybyggede operahus. Ved siden af Operahuset står pumpehuset fra den gamle tørdok. Flydedokkerne og de gamle værksteder er fjernet, og kun tørdokken og de to højbanekraner minder om, at her lå engang et levende og aktivt skibsværft, der var en af Københavns største arbejdspladser.
Nyholm er altså den ældste del af Holmen og rummer i dag Marinestation København. Nyholm er derfor principielt lukket område. Der er dog åbent for offentligheden mellem solopgang (dog tidligst kl. 08.00) og solnedgang. Det svarer til de officielle flagtider, og flagtiderne (og dermed lukketid for Nyholm) varskos med et enkelt skud fra salutkanonerne på batteriet Sixtus. Uden for disse tider kræves adgangskort til området.
I graven mellem Nyholm og Frederiksholm ligger skoleskibet Georg Stage, når det ikke er til søs. Tidligere lå skibet i Takkeloftsgraven mellem Frederiksholm og Dokøen. Georg Stage er en tremastet fuldrigger fra 1934. I dag er skibet verdens mindste sejlende fuldrigger. Om bord uddannes vordende søfolk i praktisk sømandskab. 
Til venstre, når man kommer over broen fra Frederiksholm, ligger et par kontorbygninger, der tidligere husede torpedobåds- og ubådseskadrernes kontorer langs P. Løwenørnsvej. Bag kontorbygningerne lå det store torpedoværksted. Også Søværnets Dykkerskole havde og har til huse i bygninger i dette område. Ud mod havnen var der tidligere anløbsbroer for torpedobåde og undervandsbåde, men disse er nu væk.
På hjørnet af H.C. Sneedorfs Allé og Bradbænken ligger en nyere, gul mustensbygning tegnet af Jens Klok. Det er Søværnets Officersskole, bygget i 1938, og her uddannes søværnets officerer stadig. Bygningen er den første, der direkte blev bygget til uddannelse af søofficerer. Tidligere havde Officersskolen, Kadetskolen, og hvad skolen nu ellers har heddet gennem tiden, haft til huse, hvor der "tilfældigvis" var plads, senest før den nuværende bygning i en bygning i Gernersgade i Nyboder, der oprindeligt var opført som pigeskole. Foran officersskolen ligger et af ankrene fra panserfregatten Peder Skram, der var i tjeneste fra 1864 til 1885.
Over for officersskolen ligger en stor græsplæne. Her lå oprindeligt nogle af Nyholms byggebeddinger. Da de blev fjernet, blev der anlagt en græsplæne, men under 2. verdenskrig lagde tyskerne grus og sten på området, som derefter blev anvendt som eksercerplads. Nu er græsplænen tilbage på området, som i daglig tale blev kaldt Marsmarken blandt flådens folk. I dag er der indrettet idrætsplads med løbebane m.m. på Marsmarken..
Bradbænken betragtes som Holmens "fineste" kaj. Her lå fregatterne Peder Skram og Herluf Trolle, når de var i havn. En bradbænk er et skrånende område ned mod vandet, hvor skibe kan kølhales og master monteres, og selv om det er mange år siden, at der er kølhalet skibe her, er navnet bevaret.
I den anden ende af Marsmarken findes en stor, lav, gul bygning. Det er Planbygningen fra 1764. På stedet lå tidligere det såkaldte Chabelonhus, hvor man tegnede og udskar de spanter, som skulle bruges til skibene. Dette var imidlertid meget faldefærdigt og blev revet ned, og Planbygningen blev opført i stedet med samme formål. I bygningen var der plads til alle spanterne fra to orlogsskibe samtidigt. Senere har Planbygningen været anvendt som kuldepot, eksercerhus og skydebane. 
Planbygningen er sammenbygget med Mastekranen. Mange kalder den "Christan IV's mastekran", men dette er ikke korrekt. Christian IV lod mange bygninger bygge i København, men han havde intet med mastekranen eller Holmen i øvrigt at gøre. Christian IV døde i 1648, og Holmen blev som tidligere nævnt først grundlagt i 1680. Og mastekranen er først bygget i 1749, altså mere end 100 år efter Christian IV's død. 
Kranen er bygget helt af træ, og muren rundt omkring er kun en skal, der beskytter træværket mod vind og vejr. Hvis man ser op på udlæggeren, kan man se, at denne tilsyneladende er surret sammen med tjæret tovværk. Og sådan var det også tidligere for dels at gøre kranen mere elastisk og for at undgå, at jernbolte skulle svække træværket. I dag er den dog forstærket med stålbolte under surringerne. Fra kranens top hejste man om dagen et flag, om natten en rød lanterne, når der var stormvarsel, og kranen blev derfor kaldt "messedrengenes skræk". Kranen "tilhørte" matroskorpset og blev brugt til kølhaling af skibe, isætning af master mm. På Christiansholm stod en tilsvarende kran, som blev anvendt af artilleriet. Denne kran blev dog revet ned allerede i 1867. Mastekranens arkitekt er igen Philip de Lange.
Ved siden af mastekranen ligger en forholdsvis lille bygning med et karakteristisk tårn med et ur og en krone. Dette er Nyholms oprindelige Hovedvagt fra 1744, i mange år bare kaldet "Under Kronen" i daglig tale. Også Hovedvagten er tegnet af Philip de Lange, og nogle vil måske kunne genkende "tårnet" fra to andre dansk offentlige bygninger, nemlig den gamle banegård i Korsør og et tilsvarende om end højere tårn på Christiansborg. Bygningen var som navnet antyder oprindeligt vagtbygning, senere blev der lavet kontorer for chefen for Flådestationen, senere Marinestationen, og hans stab.
Elefanten er en mole på den nordligste del af Nyholm. Det er her fregatten Peder Skram, der i sin tid affyrede Hovsa-missilet mod Lumsås, ligger som museumsskib. Museet drives af frivillig arbejdskraft, og desværre har man kun mulighed for at holde åbent i skolernes ferier. Fra nokken af Elefanten gik der tidligere en færge , "Hønen", til Toldboden, som fragtede Holmens personale frem og tilbage. En anden færge gik fra Toldboden til Dokøen for de, der arbejdede på Holmens sydlige del. Når Kongeskibet Dannebrog er i København, lægger det til ud for Elefanten. Stedet har fået sit navn da man i 1728 sænkede Orlogsskibet Elephanten (1703-1728) på tværs ved Nyholms nordlige ende; der opstod en ø, senere landfast, til beskyttelse for skibe, der lå for anker ved Nyholm. Elephanten kaldes nu Elefanten.
Bag Elefanten og rundt om de bygninger, hvor Marinekaserne København holder til, ligger et voldanlæg, bestykket med gamle kanoner. Det er Batteriet Sixtus. Herfra affyres de officielle salutter i forbindelse med statsbesøg, kommandohejsning i Kongeskibet Dannebrog og andre officielle lejligheder. Det er dog ikke de gamle kanoner, der bliver brugt til formålet, men nogle nyere 87 mm salutkanoner, der er opstillet på batteriet. Nogle mennesker opfatter salutskydning som noget negativt og krigerisk, og mener at det virker truende i stedet for festligt, men i virkeligheden er salutskydning et symbol på fredelige hensigter. Når orlogsskibe mødtes til søs, skød de deres kanoner tomme for at vise, at de ikke ville slås, og på denne måde opstod salutten altså som et symbol på fred.
Flagstangen i den vestlige ende af Sixtus batteriet bærer Rigets Flag, altså Danmarks officielle suverænitetsflag, som har vajet her siden 1788. Tidligere vajede flaget fra Kastellet og endnu tidligere fra Kronborg. Flaget følger ikke reglerne i det almindelige flagreglement. Det sættes fx kun på halv stang langfredag samt ved kongens eller dronningens død. Herudover kan kongehuset bestemme, at flaget skal sættes på halv, hvilket senest skete, da Christian X i 1941 beordrede flaget på halv, da Danmark blev tvunget til at udlevere 6 torpedobåde til tyskerne. 
Følges volden videre rundt ses en mindesten i form af en knækket mast. Det er mindestenen over Kaptajn Schrødersee. Under Slaget på Reden i 1801 ledede kronprinsen, den senere Frederik VI, slaget fra Sixtus. Der kom melding om, at Kaptajn Thurah på blokskibet Indfødsretten, var faldet. Schrødersee, der ellers var sygemeldt og meget afkræftet, men som alligevel var til stede på Sixtus, meldte sig frivilligt til at overtage kommandoen, men i samme øjeblik, som han gik om bord i Indfødsretten, blev han dræbt af en kanonkugle.
Området ved Sixtus blev renoveret i 2010. Rigets Flag vajede derfor i en periode fra en flagstang på ydermolen af Elefanten. Træerne er fjernet, men salutkanonerne står der stadig.
Marinekasernen ligger lige inden for Sixtus voldanlæg og udgør et trefløjet bygningskompleks. Bygningerne stammer fra 1908-1910 og er tegnet af Valdemar Birkmand. Tidligere havde nogle gamle udtjente træfregatter, blandt andre Sjælland, været anvendt som kaserner. Disse var dog nu ikke længere anvendelige, og da man ikke kunne skaffe erstatning for fregatterne, byggede man så kasernebygningerne – Søværnets Kaserne som den oprindeligt blev kaldt. Anlægget indkorporerer den ældre Holmens Arrest fra 1891, tegnet af C.T. Andersen.
Midt på gårdspladsen, foran Marinekasernen, er opstillet Thorvald Bindesbølls mindesmærke for Slaget på Reden fra 1902. Mindesmærket blev flyttet hertil i 1997 fra dets oprindelige plads på Kastellet.
Ved siden af kasernen lå Holmens Arrest fra 1890, og tremmerne for vinduerne minder stadig om det oprindelige formål. I dag fungerer Arresthuset som museumsmagasin.
Foran bræddehytten ligger Søværnets radiostation OXA som er bygget i 1908 og er Danmarks ældste radiostation. Radiostationen blev udvidet i 1915 af Holmens arkitekt Olaf Schmidth. Radiostationen var tidligere placeret på Frederiksholm men blev flyttet til Nyholm i forbindelse med områdets omdannelse civilt bebyggelse.
OXA fungerer i dag som Søværnets museum for trådløs telegrafi med apparater helt tilbage fra år 1899.www.oxa@oxa.dk
 Spanteloftsbygningen fra 1742 strækker langs den nordlige ende af Søminegraven. Her blev skabeloner til skibenes spanter fremstillet – hvilket krævede et stort frit gulvareal. Det første orlogsværft lå ret foran bygningen, hvor der nu er græs mellem Søværnets Officersskole og Planbygningen (Marsmarken). Lige uden for den nordlige ende af Spanteloftsbygningen ses en stopbom fra en af de gamle beddinger, der lå, hvor nu Marsmarken ligger.I den nederste etage opbevarede man flådens chalupper. Ud mod kanalen kan man se chalupportene, hvor chalupperne blev taget ud og ind. Bygningens bindingsværk er lavet af træ fra et nedrevet ridehus ved Københavns Slot.
Lige syd for Spanteloftsbygningen findes en høj bygning bygget sammen med en lav. Den høje bygning var tidligere kontor for Orlogsværftets Fabriksmester (chef). Senere har huset indeholdt kontorer for blandt andre Søværnets Auditør. 
Den lave bygning, der er bygget sammen med Fabriksmesterens kontor, er Gamle Østre Takkeladshus, og vinkelret på dette ligger Gamle Vestre Takkeladshus. Disse to bygninger er Holmens ældste tilbageværende bygninger. De er bygget omkring 1725 til at rumme takkelagen for de oplagte skibe, men rummer i dag kontorer. Gamle Vestre Takkeladshus blev på et tidspunkt delt i to for at gøre plads til en sporvogn fra Nyholm til Frederiksholm.
På et sted, der er så gammelt som Holmen, vil der naturligvis i tidens løb opstå mange historier og anekdoter. Her skal bare fortælles et par stykker.
I Kuglegården står også en stor gammel vinstok, og denne omtales ofte som stammoderen til al vin fra Madeira (ø). Helt sand er historien nok ikke, men noget er der alligevel om den. Vinstokken blev faktisk hjembragt fra Madeira af nogle kadetter fra et af de skibe, der besejlede De dansk-vestindiske øer. Man lagde typisk ind til Madeira, for at proviantere og forsyne sig med vand. Kadetterne "lånte" vinstokken, og opbevarede den om bord i vådt sand. Da man ankom til København, blev en stikling plantet i Nyboder, en ved Nysø Gods og en altså ved Arsenalbygningen. I 1873 blev vinen på Madeira angrebet af vinpest også kaldet (vinlus), og mange af øens vinstokke blev ødelagt. En enkelte sort uddøde helt, og man måtte opgive at avle denne. En dansk diplomat i Funchal kunne imidlertid huske vinen hjemme i Nyboder, og podekviste fra vinstokken her og på Arsenaløen blev sendt til Madeira. Man kan altså med nogen ret hævde, at vinstokken på Holmen er stammoder til en del af den madeiravin, vi drikker i dag.
Historien skulle være god nok. En del af vinstokkene på Holmen blev fjernet juli 2007, da Skolen for Moderne Dans i den gamle Exercerhal fjernede frugtbuske og andre planter på skolens grund.
Ved gavlen af henholdsvis Nordre og søndre magasinbygning stod tidligere to galionsfigurer, der stod og "så på hinanden". Ved Søndre Magasin stod galionsfiguren fra orlogsskibet Dronning Marie, og overfor ved Nordre Magasin stod galionsfiguren fra skruefregatten Niels Juel. På Niels Juel figuren stod i øvrigt søheltens motto: Nec Temere, Nec Timide, som også kan findes gengivet på Søofficersskolen på Nyholm. Mottoet oversættes som "Hverken forvoven eller frygtsom". De to galionsfigurer holdt begge et scepter. Dronning Marie et forholdsvis langt scepter, som hun holdt i den nederste del. Niels Juel et noget kortere scepter, som han holdt nogenlunde midt på. Blandt flådens folk, som ikke altid tænker "pæne" tanker, blev det til, at dronning Marie siger til Niels Juel: "Så meget vil jeg have", mens Niels Juel svarer "Så meget kan du få".
Der har tidligere været fremsat mange forslag om at sammenlægge de tre værns officersskoler, og sådan ender det vel også engang, men hidtil er det ikke sket, og et af forslagene blev engang afvist af en forsvarsminister med disse ord: "Jeg synes at det er fornuftigt, at Flyvevåbnets Officersskole ligger i Værløse, hvor flyene jo er, og at Søværnets Officersskole ligger på Holmen, hvor skibene er. Og Hærens Officersskole ligger såmænd også meget godt, der hvor den ligger på Frederiksberg Slot – lige ved siden af Zoologisk Have". Udtalelsen vakte forståeligt nok mere jubel i Flyvevåbnet og Søværnet end i Hæren
På Søværnets Officersskole står der en buste af kong Frederik IX. Denne er lavet af bronze. Kadetterne havde for vane ved udnævnelse at give busten et "gnub på næsen", med ordene "Ka´du se, jeg ku´", med henvisning til de nye striber, med det resultat, at bustens næse blev helt blank. Da Kongen en gang skulle på besøg, kunne man ikke være bekendt at lade ham se sin egen buste med blankpoleret næse. Næsen blev derfor sværtet sort. Da Kongen kom forbi busten, gav han den selv et "gnub på næsen", og fik derfor sværte på hånden. Ifølge historien morede kongen sig en del over den sværtede næse.
Tidligere (meget tidligere) flagede man af og til med et flag på en mast over kronen på Nyholms Hovedvagt. Det satte Frederik VI dog en stopper for. Da han under et besøg på Holmen så splitflaget "over kronen", meddelte han, at "Kronen er symbolet på Rigets højeste magt. Der står intet over den, end ikke flaget". Siden har der ikke været flaget fra hovedvagten.
Frank Allan Rasmussen, Holmen – fra flåde til folk, København: Gyldendal 2009. ISBN 978-87-02-06843-6
Artikel om Holmens historie af G. Honnens de Lichctenberg i Flåden gennem 450 år
Schifters Bådlaug Holmen – Holmens historie og kort over områdets udvikling gennem tiderne
Saugværket og Saugværkspladsen – Hjemmeside for ejendommen Saugværket og Saugværkspladsen

Martin Luther King, Jr. (15. januar 1929 – 4. april 1968) var en amerikansk baptistpræst, som i årene 1956-68 var frontfigur i den amerikanske borgerrettighedsbevægelse. Med sin kristne baggrund, filosofien om civil ulydighed og inspireret af Gandhis ikkevolds-politik, stod King i spidsen for en række demonstrationer og aktioner, der satte fokus på raceadskillelse, økonomisk og social ulighed, og sorte amerikaneres manglende borgerrettigheder i forhold til hvide.King gjorde først sig bemærket i offentligheden med busboykotten i Montgomery i 1955-56, der begyndte, da Rosa Parks nægtede at afgive sin siddeplads til en hvid mand. Senere var han med til at grundlægge Southern Christian Leadership Conference, et samarbejde der skulle organisere borgerrettighedsaktivismen. Efter en mislykket aktion mod raceadskillelse i Albany, Georgia i 1962 havde bevægelsen større succes med sin protestdemonstration i Birmingham, Alabama i 1963, samt den store demonstration samme år i Washington, hvor King holdt sin berømte tale I Have a Dream.I 1964 modtog King Nobels fredspris for sin kamp mod raceadskillelse vha ikke-voldelige metoder. I 1965 var han med til at organisere marchen fra Selma til Montgomery i Alabama, og året efter var han med til at rette borgerretsbevægelsens fokus mod nord til Chicago, hvor man protesterede mod raceadskillelse på boligområdet. I sine sidste år udvidede han sit virkefelt til også at gælde kampen mod fattigdom generelt, samt modstand mod Vietnamkrigen, hvilket fik en del af hans støtter til at falde fra. Under et besøg i april 1968 i Memphis, Tennessee for at hjælpe byens sorte renovationsarbejdere i deres kamp for bedre arbejdsvilkår, blev King dræbt af skud, mens han stod på sit hotelværelses altan. Drabet udløste omfattende optøjer i mange amerikanske byer. Det lykkedes gerningsmanden James Earl Ray at flygte fra USA, men han blev senere anholdt i Heathrow lufthavn og idømt 99 års fængsel.
King og borgerrettighedsbevægelsen var med til at presse præsident Lyndon Johnson til lovgivning mod racebaseret diskrimination samt lovgivning om afroamerikanske borgeres stemmeret. Posthumt blev King tildelt Presidential Medal of Freedom og Kongressens guldmedalje. King anses stadig i dag som en af USA's største intellektuelle og er den eneste amerikanske ikke-præsident, hvis fødselsdag hvert år fejres som national helligdag, Martin Luther King-dag, som blev indført over hele USA i 1986. Mere end 1.000 gader over hele verden er opkaldt efter ham.
King blev født i Atlanta, Georgia som søn af pastor Michael Luther King, Senior og Alberta Williams King. Han blev døbt Michael King, men i forbindelse med en rejse til Tyskland i 1934, ændrede faderen både sit eget og sønnens fornavn til Martin og hævdede senere, at navnet Michael var en skrivefejl. King havde en ældre søster, Willie Christine King, og en yngre bror, Alfred Daniel Williams King. King sang med sit kirkekor, da filmen Borte med Blæsten i 1939 havde premiere i Atlanta.King var i begyndelsen skeptisk over for mange af kristendommens påstande. Mest påfaldende var måske hans afvisning som 13-årig søndagsskoleelev af Jesu opstandelse. Her, har han udtalt, begyndte han at tvivle, men konkluderede senere, at Bibelen har "mange grundlæggende sandheder, som man ikke kan undslippe", hvorpå han besluttede at læse til præst.King voksede op i Atlanta og gik på Booker T. Washington High School. Som en tidligt moden elev sprang han to klasser over og begyndte som bare 15-årig på Morehouse College, det eneste universitet i sydstaterne som optog afroamerikanere. I 1948 tog han eksamen ved Morehouse med en grad i sociologi og begyndte derefter på skolen Crozers Theological Seminar i byen Chester i Pennsylvania hvor han blev cand. theol. i 1951. King giftede sig 18. juni 1953 med Coretta Scott, på plænen udenfor hendes forældres hus i Heiberger i Alabama. Parret fik fire børn.I 1954 blev King, der dengang kun var 25 år, ansat som præst ved baptistkirken på Dexter Avenue i Montgomery i Alabama. Han begyndte derefter arbejdet med sin ph.d. i systematisk teologi ved Boston University og opnåede ph.d.-graden den 5. juni 1955 med afhandlingen A Comparison of the Conceptions of God in the Thinking of Paul Tillich and Henry Nelson Wieman. I 1980'erne fastslog en undersøgelse, at dele af afhandlingen var plagieret, og at han havde handlet upassende, men at afhandlingen alligevel "var et intelligent bidrag til forskningen".
Busboykotten i Montgomery var en koordineret boykot af de offentlige busser i byen Montgomery i Alalbama, USA, der startede i december i 1955 og blev afsluttet over et år senere. Boykotten gjorde oprør mod raceadskillelsen i bussystemet, hvor hvide og sorte borgere ikke måtte sidde sammen, og hvor hvide bedre behandlet end deres sorte medborgere. Boykotten,der blev anført af den lokale borgerrettighedsforkæmper og fagforeningsmand E.D. Nixon og King, var en skelsættende begivenhed i den amerikanske borgerrettighedsbevægelses historie. Det hele startede d. 1. december 1955, da Rosa Parks, en sort amerikansk kvinde, blev anholdt for ikke at ville afgive sin plads til en hvid person, selvom buschaufføren sagde, at det skulle hun. Derfor endte Parks med at blive anholdt, hvorpå en gruppe fremtrædende sorte borgere i Montgomery besluttede sig for at protestere mod denne forskelsbehandling. De arrangerede derfor en boykot af busvæsenet, der ramte busselskabet hårdt, fordi det store flertal af passagerene var sorte. Der var så stor modstand mod boykotten, at Kings hus blev udsat for et bombeattentat. I første omgang var planen, at boykotten kun skulle vare en enkelt dag; men boykotten endte først d. 20. december 1956 - over et år senere, da retssagen Browder mod Gayle endte med en dom, som ophævede raceadskillelsen i alle offentlige busser i Montgomery.</ref> 
I 1957 grundlagde King sammen med Ralph Abernathy og andre borgerretsaktivister Southern Christian Leadership Conference (SCLC), en organisation som kom til at fungere som moralsk og logistisk samlingspunkt i de sorte kirkesamfunds arbejde med ikkevoldelige protester i kampen for borgerretsreformer. King ledede SCLC frem til sin død.Den 20. september 1958 blev King, mens han signerede sin bog Stride Toward Freedom i en boghandel i Harlem, dolket i brystet med en brevåbner af Izola Curry, en sindsforvirret sort kvinde, og undslap kun med nød og næppe døden.
Gandhis ikkevolds-teknikker viste sig nyttige i Kings kampagne for at ændre delstaten Alabamas racediskriminerende lovgivning, og King benyttede ikkevolds-filosofien til alle de protestaktioner som planlagdes af SCLC. I 1959 skrev han en lille bog med titlen The Measure of A Man, bl.a. med prædikenerne What is Man? og The Dimensions of a Complete Life. Bogen var et forsøg på at skitsere en optimal politisk, social og økonomisk samfundsstruktur, som dels understregede menneskets behov for Guds kærlighed, dels kritiserede den vestlige verdens racisme. Hans sekretær og personlige assistent i denne perioden var Dora McDonald.I efteråret 1963 begyndte FBI efter skriftlig ordre fra justitsminister Robert F. Kennedy at aflytte Kings telefon. Man var bange for, at hvis det blev offentlig kendt, at der muligvis var kommunister i SCLC, ville dette kunne afspore Kennedy-regeringens initiativer inden for borgerrettighedslovgivning. Kennedy rådede King til at bryde forbindelsen med de mistænkte og følte sig senere tvunget til at give FBI lov til at aflytte King og andre ledere i Southern Christian Leadership Conference. FBI-chefen J. Edgar Hoover frygtede at kommunister forsøgte at infiltrere borgerretsbevægelsen, men ikke kunne bevise det. I stedet benyttede FBI over de næste fem år telefonaflytningerne til at forsøge at presse King væk som leder af bevægelsen, gennem COINTELPRO-programmet.King troede på, at organiserede, ikke-voldelige protester og civil ulydighed over for den udbredte raceadskillelse i sydstaterne, de såkalte Jim Crow-love, ville føre til omfattende mediedækning af afroamerikanernes kamp for etnisk lighed og stemmeret. Journalisternes dækning og fjernsynets billeder af de daglige afsavn og krænkelser, som sydstaternes sorte var udsat for, af vold og chikane fra racister og tilhængere af raceadskillelse, førte faktisk til en bølge af sympati i den amerikanske offentlighed, og de fleste amerikanere mente, at borgerretsbevægelsen var det vigtigste emne i amerikansk politik i de tidlige 1960-ere.King organiserede og ledede politiske marcher og demonstrationer for sortes ret til at stemme, ophævelse af raceskel, ret til arbejde og andre grundlæggende borgerrettigheder. De fleste af disse rettigheder blev indført i amerikansk lovgivning, gennem vedtagelsen af Civil Rights Act i 1964 og Voting Rights Act i 1965.King og SCLC, som praktiserede en venstreorienteret kristendom, brugte med stor succes den ikkevoldelige taktik, idet man gik strategisk til værks i udvælgelsen af protestmetoder og steder hvor aktioner blev gennemført. Under aktionerne mod myndigheder og tilhængere af raceskel opstod der ofte dramatiske situationer, som nogle gange udviklede sig voldeligt.
Albany-bevægelsen var en sammenslutning, som fra november 1961 kæmpede for ophævelse af raceskel i Albany i delstaten Georgia. I december blev King og SCLC involveret. Bevægelsen mobiliserede tusindvis af borgere i et bredt, ikkevoldeligt angreb på enhver form for raceskel i byen, og man fik opmærksomhed fra hele USA. Da King først gang besøgte byen 15. desember 1961 havde han "planlagt at blive en dag eller to og tage hjem efter at have givet gode råd". Men dagen efter blev han sammen med en gruppe fredelige demonstranter arresteret, hvorpå han nægtede at lade sig løslade mod kaution førend bystyret gik med til indrømmelser. Men ifølge King brød bystyret aftalen, da han forlod byen.King vendte tilbage til byen i juli 1962, hvor han på ny blev anholdt og idømt 45 dages fængsel eller en bøde på 178 dollar. Han valgte fængslet. Efter tre dage i fængslet sørgede Albanys politimester Laurie Pritchett diskret for, at bøden blev betalt, hvorefter King blev løsladt. King beskrev senere optrinnet med ordene "Vi havde været vidne til at folk blev sparket ned af restaurantstole [...] smidt ud af kirker [...] og kastet i fængsel [...] Men for første gang oplevede vi at blive smidt ud af fængslet." Efter knap et års tid med intens aktivisme, men få konkrete resultater, begyndte borgerretsbevægelsen at svækkes. King anmodede om en pause i demonstrationene og en "dag med bodsøvelse", for at fremme ikkevold og styrke bevægelsen moralsk. Han anså uenigheder mellem sorte grupperinger, især mellem SCLC og SNCC, var, sammen med lokalmyndighedernes udspekulerede håndtering af protesterne, som udslagsgivende for den manglende succes. Begivenhederne i Albany skulle imidlertid blive en vigtig taktisk lektion for borgerretsbevægelsen. I sin selvbiografi omtalte King nederlaget i Albany sådan: "Den fejltagelse jeg gjorde der, var at protestere mod raceskel generelt, fremfor mod en konkret form for raceskel. Vore protester var så vage, at vi ingenting fik ud af det, og folk stod meget deprimerede og fortvivlede tilbage."
I april 1963 startede SCLC en kampagne mod raceskel og økonomisk uretfærdighed i Birmingham i Alabama. Kampagnen var ikkevoldelig, men bevidst konfronterende, en taktik delvist udviklet af præsten Wyatt Tee Walker. Afroamerikanere i Birmingham besatte og blokerede i samarbejde med SCLC offentlige steder med demonstrationstog og sit-ins, og brød hermed åbent den lovgivning, de fandt uretfærdig.
Kings hensigt var nu at fremprovokere massearrestationer og "skabe en så kritisk situation, at det uundgåeligt ville åbne dørene til forhandlinger." Imidlertid lykkedes det ikke i første omgang for kampagnens frivillige at lukke byen ned eller tiltrække sig mediernes opmærksomhed overfor politiets fremfærd. Kings usikkerhed fik SCLCs strateg James Bevel til ændre kurs for kampagnen, ved at rekruttere børn og teenagere til demonstrationstogene. Newsweek kaldte denne strategi for et "børnekorstog".Under protesterne benyttede Birminghams politi, ledet af Eugene "Bull" Connor, højtryksvandkanoner og politihunde mod demonstrantene, også mod børnene. Fjernsynsreportager med billeder af politiets brutale fremfærd blev vist over hele USA, hvor de tiltrak sig stor opmærksomhed, chokerede mange hvide amerikanere og styrkede de sorte borgerretsorganisationer. Ikke alle demonstranterne var fredelige, til trods for SCLCs intentioner. I en del tilfælde angreb tilskuere politiet, som svarede igen med vold. King og SCLC blev kritiseret for at udsætte børn for fare. Men kampagnen blev en succes. Politimester Connor mistede sit job, og Jim Crow-skiltene (med tekster som Colored waiting room, Colored seated in rear eller No dogs, negros or mexicans) blev fjernet fra det offentlige rum, som blev mere tilgængeligt for sorte. Kings omdømme blev stærkt forbedret.Tidligt i kampagnen blev King arresteret og fængslet, hvilket var hans 13. arrestation ud af i alt 29. Fra sin fængselscelle skrev han det nu berømte «Brev fra fængslet i Birmingham», som var et svar på en lokal appel til kampagnen om at holde sig til lovlige virkemidler for at opnå sociale forandringer. King argumenterede, at den racistiske krise var for presserende og det juridiske system for grundfæstet: "Vi ved af smertefuld erfaring, at frihed aldrig frivilligt gives af undertrykkerne, den må forlanges af de undertrykte." Han påpegede, at teselskabet i Boston, et berømt stykke amerikansk historie, var et eksempel på ulovlig civil ulydighed, mens omvendt "alt det, Adolf Hitler gjorde i Tyskland, var "lovligt"." King udtrykte også sin frustration over hvide moderate og gejstliges altfor forsigtige modstand mod et uretfærdigt system (se citatboks).
King og SCLC var, sammen med en mere rabiat aktivistgruppe ledet af Robert Hayling, drivkraften bag en række omfattende demonstrationer, som fra marts 1964 fandt sted i St. Augustine i Florida. I juni gik bevægelsen om natten i demonstration gennem byen, hvor de ofte blev overfaldet af hvide racister. Hundredvis af demonstranter blev arresteret og fængslet.
I december 1964 gik King og SCLC sammen med den ikkevoldelige studenterorganisation SNCC i Selma i Alabama, hvor SNCC gennem flere måneder havde agiteret for sortes ret til at stemme. En lokal dommer udstedte et forbud mod enhver forsamling på tre eller flere mennesker som var tilknyttet SNCC, SCLC, DCVL eller 41 andre navngivne borgerretsforkæmpere. Dette forbud bremsede midlertidigt aktiviteterne, indtil King trodsede det ved at holde en tale i kirken Brown Chapel den 2. januar 1965.
SCLC, hvor King var formand, var en af seks store amerikanske borgerretsorganiationer, kendt som Big Six, som i sommeren 1963 gik sammen om at arrangere den kæmpemæssige demonstration March on Washington for Jobs and Freedom, som fandt sted 28. august. Foruden Kings SCLC var det Roy Wilkins fra National Association for the Advancement of Colored People (NAACP), Whitney Young fra National Urban League (NUL, borgerretsorganisation grundlagt i New York i 1910), A. Philip Randolph fra Brotherhood of Sleeping Car Porters (BSCP, fagforening grundlagt i 1925 for de mange sorte assistenter på sovevogne fra firmaet Pullman), John Lewis fra føromtalte SNCC, og endelig James L. Farmer fra Congress of Racial Equality (CORE, som blev grundlagt i 1942 og fra slutningen af 1940'erne gennemførte en række aktioner med civil ulydighed, senere kendt som freedom rides, hvor sorte og hvide mod reglerne kørte sammen på langdistance-busruter).Det var Kings kollega Bayard Rustin, som fungerede som demonstrationens hovedorganisator. For King var Rustins rolle kontroversiel, idet King var blandt de nøglepersoner, som havde imødekommed president John F. Kennedys ønske om at ændre demonstrationens program. Kennedy havde i begyndelsen helt modsat sig demonstrationen, da han var overbevist om at den ville gøre det sværere at få vedtaget ændringer i borgerretslovgivningen, men organisatorene var opsat på at gennemføre demonstrationen.Oprindeligt var demonstrationen tænkt som en begivenhed, som skulle tydeliggøre de desperate forhold for afroamerikanere i sydstaterne, og give borgerretsbevægelserne lejlighed til at udtrykke deres utilfredshed og fremsætte deres krav foran magtens centrum i nationens hovedstad. Man ville fordømme myndighedernes manglende vilje og evne til at håndhæve borgerrettighederne, herunder sikre borgerretsforkæmpernes fysiske sikkerhed, foruden sikkerheden generelt for de sorte i sydstaterne. Imidlertid gav arrangørerne efter for pres fra præsidenten, og demonstrationen blev ikke nær så konfrontatorisk som oprindeligt tænkt. Denne nye, blidere kurs fik en del borgerretsaktivister til at mene, at demonstrationen ville vise en forvansket, friseret udgave af etnisk harmoni. Malcolm X omtalte med foragt demonstrationen som "farce on Washington"; og Nation of Islam forbød sine medlemmer at deltage. Demonstrationen kom dog med specifikke krav: afskaffelse af raceadskillelse i skolerne; fornuftige borgerretslove, herunder et forbud mod racediskriminering i ansættelser; beskyttelse af borgerretsaktivister mod politibrutalitet; 2 $ i timen som mindsteløn for alle arbejdere; og selvstyre for delstaten Washington D.C., som på den tid styredes af en kongreskomité.På trods af uenighederne blev demonstrationen en kæmpesucces. Mere end en kvart million mennesker af forskellig etnisk herkomst deltog i demonstrationen, som strakte sig fra trappene foran Lincolnmonumentet til parken ved National Mall og hele vejen rundt om det store bassin. Det var den hidtil største protestdemonstration i Washington D.C. King holdt en 17 minutter lang tale, senere kendt som I Have a Dream, hvor han hen mod slutningen afveg fra sit manuskript, muligvis på foranledning af sangeren Mahalia Jackson, som undervejs råbte til ham: "Fortæl dem om drømmen!" King fortsatte herefter:
Denne enestående tale anses, sammen med Abraham Lincolns Gettysburg-tale og Franklin D. Roosevelts Skændselstale, for at være de mest skelsættende og betydningsfulde taler i USAs historie.Demonstrationen, og ikke mindst Kings historiske tale, bidrog til placere borgerrettigheder allerøverst på den venstreorienterede politiske dagsorden i USA, og medvirkede til vedtagelsen af borgerretsloven Civil Rights Act i 1964.
14. oktober 1964 blev King tildelt Nobels fredspris, som den yngste fredsprisvinder nogensinde.  Han talte langsomt og med eftertryk under ceremonien i Oslo; ikke en eneste gang smilede han til forsamlingen. Hans kone må have oplevet Oslo som et vendepunkt, for hun begynder sin erindringsbog med fredsprisuddelingen. I Norge, skrev hun, slap de for at være så anspændte. Lige inden afrejsen havde King haft et vanskeligt møde med J. Edgar Hoover, direktør for FBI. Hoover modarbejdede King på alle vis, kaldte ham løgner og beskyldte ham for kommunistsympatier. Da Hoover hørte om fredsprisen, skal han have sagt, at King aldrig skulle have fået den. Men undervejs til Oslo fik King glæden af at holde prædiken i St. Paul-katedralen i London.  Nobelkomitéen havde gjort et valg, der provokerede stærke højrekræfter i USA. Af talen i Oslo fremgik det, at i Kings øjne måtte kampen mod kolonialismen føres videre internt i det USA, der næsten 200 år tidligere blev grundlagt som et oprør mod britisk kolonialisme. Han anvendte overraskende bibelske billeder, om Moses, og at de sorte nu var gået gennem Det røde hav og havde forladt farao. De mange of-konstruktioner i hans sprog var som taget ud af gammeltestamentlige profetbøger: The crooked places of prejudice (fordommenes forkvaklede steder) og the dark mountain of depair (fortvivlelsens mørke bjerg).  Han understregede meget, at dette var en pris ikke til ham specielt, men til hele den samlede borgerrettighedsbevægelse. Under sit besøg nåede han at besøge Oslo Baptistkirke, hvor han holdt tale og sang sammen med forsamlingens medlemmer. I forbindelse med overrækkelsen sendte norsk fjernsyn et interview med King, optaget dagen i forvejen. Her citerede King bl.a. den norske forfatter Arnulf Øverland: "The unarmed only / can draw on sources eternal. / The spirit alone gives victory." King fortsatte: "Det lyder som en drøm om en fjern og ukendt fremtid, men livet er ikke værd at leve uden en drøm, og uden at prøve at gøre den drøm til virkelighed."  King afsluttede sit nobelforedrag med ordene: "Jeg har den personlige tro, at menneskeheden på en eller anden måde vil rejse sig og angive nye retningslinjer for en tidsalder, som er på vej mod sin undergang. Til trods for spændingerne og usikkerheden i denne tid, er der ved at ske noget grundlæggende meningsfyldt."
I foråret 1965 forsøgte Kings SCLC, tildels i samarbejde med SNCC, i Alabama at arrangere et demonstrationstog fra Selma til delstatshovedstaden Montgomery. Det første forsøg 7. marts 1965 blev afbrudt, da demonstranterne blev overfaldet af både tilskuere og politi, og dagen blev kendt som Bloody Sunday. Den blev et vendepunkt mht offentlighedens støtte til borgerretsbevægelsen, og det indtil da tydeligste eksempel på de dramatiske muligheder i Kings ikkevoldelige strategi. King var dog ikke selv til stede, grundet kirkelige forpligtelser.På et møde to dage tidligere med repræsentanter for Johnson-regeringen havde King anmodet om, at demonstranterne ikke ville blive retsforfulgt. King fortalte senere, at hvis han havde vidst, politiet ville fare så voldsomt frem mod demonstranterne, ville han have valgt de kirkelige forpligtelser fra og i stedet stillet sig i spidsen for demonstrationen. TV-billeder af politiets brutale fremfærd mod demonstranterne førte til stor harme i den amerikanske offentlighed.King forsøgte dernæst at organisere en demonstration den 9. marts. SCLC ansøgte forbundsdomstolen om et påbud mod delstaten Alabamas indblanding i demonstrationen. Dette blev afslået, idet dommeren udstedte en ordre om at forhindre demonstrationen, indtil en høring havde fundet sted. Trods afslaget førte King 9. marts demonstrantene frem til Edmund Pettus-broen i Selma. Her holdt han en kort andagt med bøn, hvorefter han bad demonstranterne vende om og gå hver til sit, for ikke at overtræde rettens kendelse. Den uventede afslutning på denne den anden demonstration blev modtaget med overraskelse og vrede blandt mange af de lokale borgerretsforkæmpere. Det lykkedes endelig den 25. marts 1965 at gennemføre demonstrationen som planlagt. Da demonstrationstoget nåede delstatsregeringens bygninger i Montgomery, holdt King den tale som siden blev kendt som «How Long, Not Long».
Efter flere succesrige aktioner i sydstaterne forsøgte King, sammen med andre borgerretsorganisationer, i 1966 at udbrede borgerretsbevægelsen til Nordstatene, med Chicago som første mål. King og Ralph Abernathy, som begge kom fra middelklassen, flyttede ind i en bygning i et af det vestlige Chicagos slumkvarterer, både for at bo hos de fattige og for at vise deres støtte og empati.Kings SCLC oprettede sammen med de andre organisationer bevægelsen Chicago Freedom Movement, som bl.a. arbejdede for at forbedre de sortes boligforhold, muligheder for uddannelse, transport og job. I løbet af foråret 1966 lod man en række hvide og sorte par, som havde samme indtægt, baggrund, antal børn osv, afprøve ejendomsmæglere og boligkontorer med henblik på at få noget at bo i. Man påviste, at boliganvisning og -salg var præget af racistisk diskrimination.Bevægelsen gennemførte flere større demonstrationer rundt om i Chicago, bl.a. i Bogan, Belmont Cragin, Jefferson Park, Evergreen Park, Gage Park og Marquette Park.
Abernathy skrev senere, at borgerretsbevægelsen fik en værre modtagelse i Chicago end i Sydstatene. Demonstrationerne, særlig den gennem Marquette Park den 5. august 1966, blev mødt af vrede folkeskarer som kastede med flasker, og optøjer lurede lige om hjørnet. For ikke at kompromittere sin ikkevoldelige metode aftalte King med Chicagos borgmester at aflyse en kommende demonstration. Til trods for at King gennem hele sin tid i borgerretsbevægelsen modtog dødstrusler, og under en demonstration i Chicago blev ramt af en mursten, fortsatte han med at gå forrest i demonstrationstogene.Da King og hans kolleger i bevægelsen til sidst rejste tilbage til Syden, lod de Jesse Jackson, en ung sort studerende i bevægelsen, blive tilbage i Chicago og lede arbejdet. Jackson fortsatte kampen for borgerrettigheder ved at iværksætte Operation Breadbasket, som var rettet mod supermarkeders forskelsbehandling af sorte.
King var imod den amerikanske deltagelse i Vietnamkrigen, men undgik længe at berøre emnet i sine taler, for ikke at skade kampen om borgerrettigheder og belaste forholdet til præsident Johnson ved at kritisere hans udenrigspolitik. I takt med den amerikanske offentligheds mere og mere skeptiske holdning til krigen og på opfordring fra borgerrettighedsaktivisten James Bevel, som var blevet formand for antikrigs-komiteen Spring Mobilization Committee to End the War in Vietnam, besluttede King offentligt at tage afstand fra krigen. I Riverside-kirken i New York holdt King 4. april 1967, nøjagtigt et år før han blev dræbt, en tale med titlen Beyond Vietnam: A Time to Break Silence. Han talte imod USAs rolle i krigen, hævdede at USA var i Vietnam "for at underlægge det som en amerikansk koloni", og beskrev den amerikanske regering som "den største leverandør af vold i verden i dag".  Han forbandt også krigen med økonomisk uretfærdighed og hævdede, at landet behøvede omfattende moralsk forandring:
"Et ægte nybrud af værdier vil snart se med ubehag på de skærende kontraster mellem fattigdom og rigdom. Med retfærdig harme vil man kigge ud i verden og dér se vestlige kapitalister investere kæmpesummer i Asien, Afrika og Sydamerika kun med tanke på profit, og uden at føle noget ansvar for sociale forbedringer i landene, og man vil sige: "Det er ikke retfærdigt."" King var også imod Vietnamkrigen, fordi krigen lagde beslag på penge og ressourcer, som i stedet kunne være brugt til social bistand og støtte hjemme i USA. Den amerikanske kongres brugte mere og mere på militæret, og mindre og mindre på programmer rettet mod fattigdom. King sammenfattede dette med ordene: "Et land som år efter år bruger flere penge på sit forsvar end på sociale forbedringer, nærmer sig åndelig død." King hævdede, at Nordvietnam ikke begyndte at engagere sig i krigen for alvor med store mængder forsyninger og tropper, før amerikanske styrker var ankommet til Vietnam i titusindvis. Han beskyldte USA for at have dræbt en million vietnamesere, mest børn. Han kritiserede også USAs modstand mod de nordvietnamesiske landreformer.Kings modstand mod krigen gik hårdt ud over støtten til ham blandt de hvide, herunder præsident Johnson, prædikanten Billy Graham, samt fagforeningsledere og bladudgivere. "Pressen lægger mig hindringer i vejen," beklagede King sig og hentydede her til det dobbeltmoralske i, at pressen hyldede hans ikkevolds-politik i USA, men tog afstand fra, at han også brugte den til forsvar for "små brune vietnamesiske børn". Life kaldte talen for "demagogisk bagvaskelse, som lød som et manus fra Radio Hanoi," og avisen Washington Post mente at King havde «gjort sig mere ubrugelig for sin sag, sit land, sit folk.» Kings Beyond Vietnam-tale afspejler hans efterhånden voksende politiske engagement, som lå på linje med den undervisning og træning som udgik fra det progressive Highlander Research and Education Center i staten Tennessee, hvor King som mange andre borgerrettighedsaktivister var tilknyttet. King begyndte at blive talsmand for behovet for grundlæggende ændringer i USAs politiske og økonomiske forhold. Den sidste tid, han levede, udtrykte King i stigende grad sin modstand mod krigen i Vietnam og sit ønske om en omfordeling af landets ressourcer, så man kunne afskaffe etnisk og økonomisk uretfærdighed. I sine udtalelser vogtede King sig for af sine modstandere at blive sat i bås med kommunister, men privat udtrykte han af og til støtte til demokratisk socialisme. I en bestemt tale sagde han dog at "der er noget galt med kapitalismen" og hævdede at "rigdommene må fordeles mere jævnt, og måske bør Amerika søge hen mod demokratisk socialisme". Da han gik på Morehouse, havde King læst Karl Marx, men selv om han afviste traditionel kapitalisme, afviste han også kommunisme på grund af dens materialistiske historiefortolkning, som benægter religionens betydning, dens "etniske relativisme" og dens "politiske totalitarisme".I Beyond Vietnam sagde King også, at "sand medlidenhed er mere end at kaste en mønt til en tigger...det er at indse, at en bygning, som frembringer tiggere, trænger til at blive ombygget". King citerede en amerikansk regeringsembedsmand for at udtale, at fra Vietnam til Latin-Amerika var USA "på den forkerte side af en verdensrevolution". King fordømte USAs "alliance med landadelen i Latin-Amerika" og udtalte, at USA hellere burde støtte "de skjorteløse og barfodede folk" i den tredje verden fremfor at undertrykke deres forsøg på revolution.15. april 1967 talte King i New York ved en antivietnam-demonstration fra Central Park til FN-bygningen, hvor han også kom ind på borgerrettigheder og værnepligt:
"Jeg har ikke talt for en sammenlægning af borgerrettighedsbevægelsen og fredsbevægelsen. Der er folk som indser den moralske nødvendighed af ligestilling, men som endnu ikke har indset den moralske nødvendighed af fællesskab i verden. Jeg ville gerne opleve borgerrettighedsbevægelsens iver også gennemsyre fredsbevægelsen, for at indgyde den større styrke. Og jeg mener, alle har en pligt til at være med i både borgerrettighedsbevægelsen og fredsbevægelsen. Men for de som for tiden kun vælger den ene, vil jeg håbe at de til sidst vil kunne se de moralske rødder som er fælles for begge."På foranledning af James Bevel blev King endnu mere aktiv i fredsbevægelsen. Selvom han nu offentligt tog mere og mere afstand fra krigen i Vietnam, brød King sig ikke om den hippiekultur, som fredsbevægelsen havde affødt. I sin Massey-forelæsning i 1967 på universitetet i Toronto sagde King bl.a.:
"Hippiernes betydning ligger ikke i deres ukonventionelle opførsel, men i den kendsgerning, at hundretusinder af unge mennesker med deres flugt fra virkeligheden udtrykker dyb skam over det samfund, de er rundet af." I 1967 holdt King en anden tale hvor han harcelerede over det som han kaldte den "grusomme ironi", at sorte amerikanere kæmpede og døde for et land som behandlede dem som andenrangsborgere:
"Vi har taget unge sorte mænd, som er blevet forkrøblet af vores samfund, og sendt dem otte tusind miles bort for at forsvare friheder, som de ikke selv har fundet i det sydvestlige Georgia og East Harlem .... Vi er flere gange stødt på den grusomme ironi, når vi på tv-skærmene ser sorte og hvide drenge, mens de dræber og dør sammen for en nation, som ikke har været i stand til at lade dem gå på de samme skoler."Den 13. januar 1968, dagen efter præsident Johnsons State of the Union-tale (hans sidste inden præsidentvalget senere samme år, som blev vundet af republikaneren Richard Nixon), efterlyste King et stort demonstrationstog til Washington mod "en af historiens mest grusomme og meningsløse krige":
"I dette politiske år må vi gøre det klart for kongresmedlemmer fra begge sider af salen og for præsidenten, at vi ikke længere vil tolerere, at vi ikke længere vil stemme på mænd, som vedbliver med at anse nedslagtningen af vietnamesere og amerikanere som den bedste måde at fremme fred og selvbestemmelse i Sydøstasien."
I 1968 arrangerede King og SCLC Poor People's Campaign (Fattigfolkskampagnen), som rettede opmærksomheden mod økonomisk uretfærdighed. King rejste rundt i hele USA for at samle "en multietnisk hær af fattige" som gik i demonstration til Capitol i Washington for her gennem ikkevoldelig civil ulydighed at få kongressen til at gennemføre lovgivning om økonomiske rettigheder for fattige amerikanere.Lige før kampagnen udkom Kings sidste bog, Where Do We Go from Here: Chaos or Community?, hvori han anviste måder at bekæmpe social ulighed og fattigdom. Inspireret af Henry Georges bog Fremskridt og fattigdom støttede King idéen om at indføre borgerløn.King og SCLC opfordrede regeringen til at investere i genopbygning af amerikanske byer. Han mente, kongressen havde udvist fjendtlighed over for de fattige ved beredvilligt og gavmildt at bruge penge på militæret. Han satte dette op mod fattige amerikaneres udsigter og hævdede, at kongressen havde støttet de fattige, som en gnier ville gøre det. Hans vision var ændringer langt mere gennemgribende end blot en reform: han påpegede systematiske mangler som racisme, fattigdom, militarisme og materialisme og slog til lyd for, at problemerne krævede en genopbygning af samfundet som sådan.
Planen om at bygge en skur- eller teltby til demonstranterne i Washington D.C. blev iværksat kort efter mordet på King 4. april. Kritik, der var fremført mod Kings plan, blev meget afdæmpet i dagene efter hans død, og SCLC modtog en overvældende bølge af donationer til kampagnen, der officielt begyndte 2. maj i Memphis på det hotel, hvor King blev myrdet. Tusindvis af demonstranter samledes på National Mall og byggede en by, de kaldte Resurrection City (= Genrejsningsbyen), hvor de opholdt sig i seks uger.
Den 29. marts 1968 tog King til Memphis i Tennessee for at støtte de offentligt ansatte sorte skraldemænd, som siden 12. februar havde strejket for højere løn og bedre arbejdsforhold. Stærkt medvirkende til strejken var en hændelse 1. februar, hvor to sorte skraldemænd blev klemt til døde i en defekt affaldspresse, hvor de havde søgt ly under et regnvejr. En anden dag hvor vejret blev for dårligt til at arbejde og folkene blev sendt hjem, havde en sort ansat ved vejvæsenet fået løn for to timers arbejde, mens hans hvide kolleger fik løn for hele dagen.Den 3. april holdt King ved et møde i Mason Temple sin tale I've Been to the Mountaintop. Kings flyvetur til Memphis var blevet forsinket på grund af en bombetrussel mod hans fly, og med henvisning til denne trussel afsluttede King sin tale med ordene:
King boede som sædvanlig når han var i Mempis med sit følge på værelse 306 på Lorraine Motel, kendt som King-Abernathy-suiten. Både Jesse Jackson og Ralph Abernathy, Kings nærmeste ven og kollega, var sammen med King da han blev dræbt. Ifølge Jackson var de sidste ord King sagde på altanen hvor han blev skudt henvendt til musikeren Ben Branch, som skulle spille den aften til et møde, hvor også King skulle deltage. King sagde: "Ben, make sure you play Take My Hand, Precious Lord in the meeting tonight. Play it real pretty."Om eftermiddagen den 4. april 1968 klokken 18:01 blev King ramt af en kugle, mens han stod på altanen til værelse 306. Kuglen trængte gennem hans højre kind, knuste kæben, gik derefter gennem rygsøjlen og standsede i skulderen. Abernathy hørte skuddet inde fra værelset, løb ud på altanen og fandt King på gulvet. Jacksons forklaring om, at han efter drabet havde holdt om Kings hoved, blev betvivlet af de andre tilstedeværende, og Jackson ændrede senere sin forklaring til, at han havde rakt ud efter King.Etter en nødoperation i brystet på St. Joseph's Hospital blev King officielt erklæret død klokken 19:05. I henhold til Taylor Branchs biografi afslørede Kings obduktion, at selv om han kun var 39 år gammel, havde han et hjerte som en 60-årig, et resultat af 13 års stressende arbejde i borgerretsbevægelsen.
Attentatet førte til en omfattende bølge af optøjer over hele USA, i Washington D.C., Chicago, Baltimore, Louisville, Kansas City, og mange andre byer. Præsidentkandidat Robert F. Kennedy (som selv blev dræbt ved et skudattentat to måneder senere) var på vej til Indianapolis i sin valgkampagne, da han blev informeret om Kings død. Han holdt en kort tale, hvor han fortalte sine tilhængere om tragedien og opfordrede dem til at videreføre Kings ideal om ikkevold. James Farmer og andre borgerrettighedsledere opfordrede også til ikkevoldelige protester,  mens den mere militante Stokely Carmichael krævede mere radikale reaktioner. Bystyret i Memphis sørgede i en fart for at komme de strejkende sorte arbejdere i møde med en aftale om bedre vilkår.Præsident Lyndon B. Johnson udråbte 7. april til national sørgedag for borgerretslederen. Vicepræsident Hubert Humphrey var til stede ved Kings begravelse, på vegne af præsidenten, da det var frygt for at Johnsons tilstedeværelse ville kunne anspore til protester og måske vold.Efter ønske fra enken blev Kings sidste prædiken ved Ebenezer Baptist Church afspillet ved begravelsen, en optagelse af hans prædiken «Drum Major» som han holdt den 4. februar 1968. I denne prædiken bad King om at til hans begravelse skulle hans æresbevisninger og priser ikke nævnes, men i stedet hans forsøg på at "brødføde de sultne", "klæde de nøgne", "have ret i spørsmålet om krigen [i Vietnam]" og "elske og tjene menneskeheden". Kings gode ven Mahalia Jackson sang hans yndlingssalme Take My Hand, Precious Lord ved begravelsen.
To måneder efter Kings død blev den undvegne straffefange James Earl Ray arresteret i Heathrow lufthavn i London, mens han forsøgte at forlade Storbritannien med et falsk canadisk pas med navnet Ramon George Sneyd. Ray ville til til Rhodesia, som dengang havde hvidt styre. Ray blev hurtigt udleveret til Tennessee og anklaget for mordet på Martin Luther King. Han tilstod attentatet den 10. marts 1969, men trak dog tilståelsen tilbage tre dage senere. Efter råd fra sin advokat Percy Foreman erklærede Ray sig skyldig for at undgå en retssag med sandsynlig dødsstraf som udfald. Ray blev idømt 99 års fængsel. Han påstod senere, at han i Montreal havde mødt en mand ved navn Raoul, som havde med mordet at gøre, og at Kings død var resultat af en sammensværgelse. Resten af sit liv prøvede Ray uden held at få den retssag, han ikke fik efter mordet. I 1997 mødtes Kings søn Dexter Scott King med Ray, og han støttede senere offentligt Rays bestræbelser for at få en retssag.Den 10. juni 1977, kort efter at Ray havde forklaret for en regeringskomité om attentatet, at han ikke havde skudt King, flygtede han sammen med seks andre fanger fra fængslet Brushy Mountain State Penitentiary i Tennessee. De blev taget til fange igen den 13. juni og sendt tilbage. Ray døde i fængsel 70 år gammel i april 1998.
Rays advokater opretholdt påstanden om, at han blev gjort til syndebuk for mordet på King, på samme måde som konspirationstilhængere betragtede Lee Harvey Oswald, John F. Kennedys formodede morder. Til støtte for teorien om sammensværgelse er fremført, at Rays tilståelse blev afgivet under tvang og trusler om dødsstraf. Man medgav, at Ray var indbrudstyv, men ikke at han skulle have begået voldsforbrydelser med våben. Dette er dog i modstrid med Rays mange domme for væbnet røveri.Tekniske undersøgelser viste, at King blev dræbt med en riffel ligesom Rays, en Remington Gamemaster, men ikke at det faktisk var Rays riffel, der var mordvåbnet. På et badeværelse i et pensionat tæt ved Kings motel fandt politiet Rays fingeraftryk på både en riffel, der var blevet affyret, en kikkert, noget tøj og en avis; og man antog, Ray havde skudt King fra badeværelsesvinduet. Øjenvidner til drabet fortalte dog, at det ikke lød, som om skuddene kom fra dette vindue, men fra et buskads i nærheden - et buskads, som blev ryddet få dage efter attentatet.På den brandstation, som lå lige overfor Kings motel, og nabo til pensionatet, hvor man fandt James Earl Rays fingeraftryk, var der udstationeret politifolk til at overvåge King. Disse politifolk var vidne til drabet, og umiddelbart efter skyndte de sig over på motellet, hvor de gav King førstehjælp. Modsætningsforholdet generelt mellem King og FBI, politiets tilstedeværelse ved motellet, og det faktum, at politiet ikke udsendte nogen efterlysning af drabsmanden (en såkaldt APB), har ført til spekulationer om, at FBI var indblandet i Kings død.I 1999 vandt Kings efterladte et civilt søgsmål mod Loyd Jowers og "andre ukendte medsammensvorne" om meddelagtighed i Kings død. Jowers, som ejede en restaurant i nærheden af motellet, hævdede at have modtaget 100.000 dollar for at sørge for, at King blev myrdet. En jury på seks hvide og seks sorte fandt, at Jowers var skyldig i medvirken til sammensværgelse, som man desuden fandt, involverede offentlige myndigheder. King-familien blev repræsenteret af New York-advokaten William F. Pepper, som også havde arbejdet for, at Ray kunne få sin retssag.I 2000 undersøgte det amerikanske justitsministerium Jowers' påstande, uden at finde bevis for nogen sammensværgelse, og man anbefalede ikke at undersøge sagen yderligere, medmindre der dukkede noget nyt op. I 2002 hævdede præsten Ronald Denton Wilson i en artikel i The New York Times, at hans far, Henry Clay Wilson — og ikke James Earl Ray — havde stået bag mordet på Martin Luther King. "Motivet var ikke racistisk," hævdede Wilson, men at hans far mente, at King havde forbindelse til kommunister, og derfor skulle han væk." Wilson fremlagde ikke noget bevis for sin påstand.King-eksperterne David Garrow og Gerald Posner er ikke enige i William F. Peppers påstand om, at myndighederne stod bag mordet på King. I 2003 udgav Pepper en bog om den langvarige efterforskning og retssag, samt om sit arbejde med at hjælpe James Earl Ray til en retssag. Her fastholdt Pepper sin påstand om, at myndighederne stod bag.James Bevel, Kings ven og kollega, har også bestridt, at Ray alene stod bag: "En 'ti-cents' hvid dreng ville aldrig kunne udtænke en plan om at dræbe en 'million dollar' sort mand." I 2004 udtalte Jesse Jackson, som overværede Kings død: "Det er en kendsgerning, at nogle ville sabotere demonstrationen. Og i vores egen organisation fandt vi en nøgleperson, som var på myndighedernes lønningsliste. Så med infiltration indefra, sabotører udefra og pressens angreb...Jeg kommer aldrig til at tro på, at James Earl Ray havde hverken motiv, penge eller snarrådighed nok til at have gjort det selv. Vores regering var stærkt indblandet i at forberede attentatet, og også i at skaffe James Earl Ray af vejen."
Mens King studerede på Crozer Theological Seminary i Pennsylvania, stiftede han bekendtskab med en lang række tænkere, der kom til at påvirke hans intellektuelle udvikling. Han afviste således Karl Marx’ materialistiske udgangspunkt, men fastholdt alligevel "en kapitalismekritik resten af sit liv".  King stiftede også bekendtskab med idéen om "det sociale evangelium" (social gospel) til sig. Denne idé, som blev udviklet af præsten Walter Rauschenbusch,  bygger på idéen om bruge kristne, etiske idéer i arbejdet med sociale problemer. Mens King studerede ved Crozer, udviklede han et teologisk udgangspunkt, der forenede hans baggrund i den afroamerikanske baptistkirke med den såkaldte liberalteologi.
Med en baggrund som præst var Kings vigtigste inspiration Jesus og de kristne evangelier, som han næsten altid citerede ved religiøse møder, i sine taler og i offentlig debat. Kings tro var stærkt forankret i de kristne bud om at elske din næste som dig selv, elske Gud, elske sine fjender, og bede for dem og velsigne dem. Hans ikkevoldelige tankesæt var også knyttet til den kristne tanke om "at vende den anden kind til" fra Bjergprædikenen, og Jesu formaning om at stikke sværdet tilbage i skeden (Mattæus-evangeliet 26:53).Borgerretslederen, teologen og pædagogen Howard Thurman, som havde gået i klasse med Kings far på Morehouse College, påvirkede den unge King, da Thurman underviste King og hans venner. Thurman havde som missionær rejst udenlands og bl.a. mødt Mahatma Gandhi. Mens King var student ved Boston University, besøgte han ofte Thurman, som da var domprovst ved Marsh Chapel. Walter Fluker, som har studeret Thurmans forfatterskab, har uttalt: "Jeg tror ikke, vi havde fået en Martin Luther King uden en Howard Thurman".
Med støtte fra kvækergruppen American Friends Service Committee og inspireret af Gandhis succes med at bruge ikkevold i den politiske kamp, besøgte King i 1959 Gandhis fødested. Denne rejse til Indien kom på afgørende vis til at påvirke ham og øge hans forståelse af den ikkevoldelige politiske metode og hans engagement i kampen om amerikanernes borgerrettigheder. I en radiotale han holdt den sidste aften under besøget i Indien, sagde han: "Efter mit besøg i Indien er jeg mere end nogensinde overbevist om, at ikkevoldelig modstand er det mest kraftfulde våben, undertrykte folk har til rådighed i deres kamp for retfærdighed og menneskelig værdighed. Mahatma Gandhi legemliggjorde i sit liv bestemte universale principper som er uadskillelige i universets moralske struktur, og disse principper er lige så uundgåelige som loven om tyngdekraften."Borgerretsforkæmperen Bayard Rustin, som også havde studeret Gandhis lære, havde siden 1940-erne brugt ikkevold som politisk metode. Rustin fungerede som Kings vigtigste rådgiver og mentor under hans tidlige aktivisme, og Rustin var hovedorganisator for marchen mod Washington i 1963. Rustins åbenlyse homoseksualitet, støtte til demokratisk socialisme og tidligere bånd til det amerikanske kommunistparti, fik imidlertid mange både hvide og afroamerikanske ledere til at kræve, at King distancerede sig fra Rustin.
I 1957 var King med til at grundlægge borgerrettigheds-paraplyorganisationen Southern Christian Leadership Conference (SCLC). Som gruppens leder opretholdt King en politik med ikke offentligt at støtte noget amerikansk politisk parti eller nogen kandidat: "Jeg mener, man her må stå udenfor partigrupperingene, så man kan se objektivt på begge partier og være samvittighed for begge — ikke tjener eller herre for nogen af dem." I et interview i 1958 udtrykte han det synspunkt, at ingen af partierne var perfekte: "Jeg tror ikke det republikanske parti er fyldt med den almægtige Gud, og heller ikke det demokratiske parti. De har begge svagheder...Og jeg er ikke uløseligt knyttet til nogen af dem." The Papers of Martin Luther King, Jr: Symbol of the Movement, January 1957 – December 1958]. University of California Press. ISBN 978-0-520-22231-1. s. 364</ref>
King kritiserede begge partiers indsats for at fremme ligestilling mellem racerne:
"Faktisk er negrene blevet forrådt af både det republikanske og det demokratiske parti. Demokraterne har forrådt os ved at kapitulere over for forskruede og lunefulde [sydstatsdemokrater]. Republikanerne har forrådt os ved at kapitulere over for det støjende hykleri på den reaktionære højrefløj i nordstaterne. Og denne koalition mellem sydstaternes "dixiekrater" og højrefløjens reaktionære nordstatsrepublikanere bekæmper hvert eneste lovforslag om borgerlige rettigheder."{sfn|King, Jr.|Carson|Holloran|Luker|2000|p=84}}
Selv om King aldrig offentligt støttede noget politisk parti eller nogen kandidat til præsidentembedet, skrev han i et brev til en borgerretsforkæmper i oktober 1956, at han var usikker på om han til præsidentvalget det år skulle stemme på Adlai Stevenson eller Dwight Eisenhower, men tidligere havde han "altid stemt på demokraterne".I sin selvbiografi skrev King, at han ved valget i 1960 stemte på den demokratiske kandidat John F. Kennedy: "Jeg mente, at Kennedy ville blive den bedste præsident. Jeg er aldrig gået ud med støtte. Min far gjorde det, men jeg gjorde det ikke." King tilføjede, at han sandsynligvis ville have gjort en undtagelse ved valget i 1964: "Havde præsident Kennedy levet, ville jeg formentlig have støttet ham i 1964."
King havde den opfattelse, at afroamerikanere, foruden andre vanskeligt stillede amerikanere, burde have ret til erstatning for påførte historiske uretfærdigheder. I et interview med magasinet Playboy i 1965 sagde han, at kun at give sorte amerikanere lighed for loven, ikke kom til at fjerne det økonomiske gab mellem dem og de hvide. King ønskede fx ikke fuld lønkompensation til slavernes efterkommere, noget han mente var ugennemførligt, men foreslog et erstatningsprogram fra myndighederne på 50 milliarder dollar over ti år til alle vanskeligt stillede samfundsgrupper.Han hævdede at penge givet som erstatning ville være mere end rigeligt berettiget, gennem de fordele, det ville give det amerikanske samfund: en enorm nedgang i antal elever som droppede ud af skolen, foruden familier, der gik i opløsning, kriminalitet, børn født udenfor ægteskab, oprør og andre sociale ulykker. Han præsenterede denne idé som en anvendelse af begrebet common law om afklaring af ubetalt arbejde; men klargjorde samtidig, at pengene ikke kun skulle gives til sorte. Han slog fast, at de burde komme vanskeligt stillede fra alle etniske grupper til gavn.
King holdt mange taler, hvor han gjorde brug af sin baggrund som præst. Han sagde herom: "I stille stunder med mit hjerte er jeg mest af alt præst, baptistisk prædikant." Hans mest kendte tale, I Have a Dream ("Jeg har en drøm"), holdt han 28. august 1963. Her krævede han etnisk lighed og afslutning på al racistisk diskriminering. Talen, som han holdt på trappene foran Lincolnmonumentet under marchen mod Washington, blev et vendepunkt i borgerretskampen i 1960'erne. Talen blev overværet af mere end 200.000 mennesker, og anses som en af de vigtigte og mest betydningsfulde amerikanske taler i 1900-tallet. Som politisk leder i borgerretskampen og som beskeden baptistpræst udviklede King sig og modnedes gennem sit korte liv.
Omfanget af hans retoriske begavelse kom allerede til udtryk i talen The Three Dimensions of a Complete Life, som han holdt ved sin prøveprædiken ved Dexter Avenue Baptist Church i 1954, og siden holdt hvert år resten af sit liv.
Kings største bedrift var forbedringen af de amerikanske borgerrettigheder. Få dage efter han blev skudt vedtog Kongressen loven Civil Rights Act of 1968. Lovens afsnit VIII, kendt som Fair Housing Act, forbød diskrimination mht race, religion eller etnicitet (senere udvidet til også at omfatte køn, ægtestand og handicap) på ejendomsmarkedet. Dette afsnit af loven blev set som en hyldest til Kings kamp i sine sidste år mod diskrimination af sorte boligsøgende amerikanere.Uden for USA fik King bl.a. betydning for kampen for borgerrettigheder i Sydafrika, hvor hans kampagner og skrifter var inspiration for borgerrettighedslederen Albert Lutuli, som bekæmpede styrets apartheid-politik og belønnedes herfor i 1960 med Nobels Fredspris. King fik også betydning for den nordirske politiker og aktivist John Hume. Som leder af Social Democratic and Labour Party fandt Hume inspiration hos King i sit arbejde i den nordirske borgerrettighedsbevægelse, som førte til underskrivelsen af Belfastaftalen i 1998, og Hume beskrev King som "en af mine store helte i dette århundrede."Dagen efter Kings død afholdt skolelærer Jane Elliott sin første 'blå øjne/brune øjne'-øvelse for sine folkeskoleelever i Riceville, Iowa. (For at eleverne kunne prøve racediskrimination på deres egne kroppe, inddelte hun klassen af otteårige (udelukkende) hvide børn i dem med blå øjne og dem med brune øjne. Dem med brune øjne fik brune kraver på, så de var nemme at genkende, blev sat bagerst i klassen, fik ikke tilbudt en ekstra portion frokost, måtte ikke lege med dem med blå øjne, og blev mobbet med deres øjenfarve, både af læreren og klassekammeraterne. Efter en uge blev rollerne byttet om.) Øvelsens formål var at lære børnene at forstå racismens væsen og Kings bevæggrunde for sine kampagner, noget som ellers ikke optog folk i hvide amerikanske kvarterer og byer synderligt.
King er blevet et ikon i amerikanske liberale og progressive kredse. Kings enke Coretta Scott King fortsatte sin mands arbejde som aktivist inden for social retfærdighed og borgerrettigheder til sin død i 2006. Det år hun blev enke oprettede hun i Atlanta i Georgia King Center, både til minde om King og til kampen for udbredelsen over hele verden af tolerance og ikke-voldelig konflikthåndtering. Efter Coretta Kings død har både sønnen Dexter King og senere datteren Bernice King fungeret som formand for centeret.I 1971 indførte St. Louis i Missouri en årlig helligdag til ære for King. Præsident Ronald Reagan underskrev i 1983 en lov som indførte denne helligdag, Martin Luther King Jr Day, over hele USA, og den blev afholdt første gang 20 januar 1986. Siden 1992 er dagen fastlagt til tredje mandag i januar, tæt på Kings fødselsdag. 17 januar 2000 afholdtes helligdagen for første gang i alle 50 delstater, efter at Arizona (1992), New Hampshire (1999) og Utah (2000) som de sidste havde indført helligdagen. I Utah havde man også tidligere afholdt dagen, men under navnet Human Rights Day.
King, Martin Luther (1969/1958) Et skridt mod friheden. København: Jespersen og Pios Forlag.
King, Martin Luther (1965) Vi kan ikke vente. København: Jespersen og Pios Forlag.
King, Martin Luther (1967) Kaos eller Fællesskab. København: Jespersen og Pios Forlag.
