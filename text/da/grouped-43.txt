
Denne artikel handler om selve byen Hjørring. Ordet Hjørring bruges ofte også som en kort betegnelse for Hjørring Kommune.
Hjørring er den største by i Vendsyssel med 25.815 indbyggere  (2019), beliggende i Sankt Catharinæ- og Sankt Olai Sogne. Den er købstad og hovedby i Hjørring Kommune og ligger i Region Nordjylland.
Hjørring er centralt beliggende i et tyndtbefolket område og fungerer som oplandsby for store dele af især det vestlige og centrale Vendsyssel. Den lå oprindelig gennemskåret af en lille bæk kaldet "Strømmen" der gav navn til Strømgade. Hjørring er speciel som købstad, idet den ikke har en havn som mange andre større byer.
I centrum af byen findes Springvandspladsen, hvor Østergade, Strømgade, Søndergade og Jernbanegade mødes. Strømgade er en gågade der forbinder Springvandspladsen med Sct. Olai Plads. Østergade blev i 2008 gjort til gågade, og her findes bl.a. byens shoppingcenter "Metropol". Jernbanegade der fører til banegården, er Hjørrings gå-i-byen gade, hvor flere restaurationer ligger samlet.
Hjørring ligger ca. 50 km nord for Aalborg, ca. 30 km vest for Frederikshavn, 13 km sydøst for Hirtshals, ca 20 km nordøst for Løkken, ca 60 km sydvest for Skagen. Fra byens midte er der veje til de andre større byer: Aalborgvej, Frederikshavnsvej, Hirtshalsvej, Løkkensvej og Sæbyvej.
Der er 467 kilometer (via. Storebæltsbroen) til København. Til Hamborg er der 500 kilometer. Til Göteborg er der (via. Frederikshavn-Göteborg-færgen) 120 kilometer og til Oslo er der 290 kilometer (via. Hirtshals-Oslo færgen).
Hjørring nævnes tidligst på en brakteat fra midten af 1100-tallet (Heringa), dernæst i Kong Valdemars Jordebog (1200-tallet) i formen Jhoringy (fejl for Hj-) og i den oldnordiske Knýtlingesaga omkring 1260 i formen (í) Jorungi. Navnets oprindelse må betegnes som uvis, men et bud er at det består af to dele: Hjórr (der betyder et sværd) og af en typisk endelse for gamle danske byer (-ing).
Helt fra oldtiden har den isolerede bakkeø, hvorpå de centrale dele af Hjørring nu ligger, været bebygget. Med sin centrale beliggenhed midt i Vendsyssel var den et naturligt mødested for landsdelens befolkning, når de ønskede at forsamle sig. 
Femhøje beliggende over for Hjørring Gymnasium, fem gravhøje, hvoraf den sidste blev sløjfet i 1937; i den forbindelse afdækkede man 3 nu fredede bronzealdergrave.
På den nye kirkegård findes findes 8 af de for Nordjylland, og især for Vendsyssel, karakteristiske stensatte jernaldergrave, der har givet gode fund, navnlig af keramik, fra ældre og yngre romersk jernalder.Sløjfede oldtidsminder:
24 høje, heraf 6 i en gruppe på Bjergene og 5 ved Aldershøj, de andre mere spredt. Fra den nordligste af Klokhøjene ved Aldershøj stammer et rigt gravfund fra jernalderen med bronzeskål, lerkar og 3 guldfingerringe, 2 sølvringe m.m.Øst for byen er der fundet en jernalderboplads. Ved Hjørring er der fundet 3 guldbrakteater. Fundene er udstillede på Vendsyssel Historiske Museum.
Gennem hele middelalderen holdtes det gamle sysselting her, og byen blev også mødested for gejstligheden. Allerede i tidlig middelalder fik byen hele 3 kirker: Sankt Hans, Sankt Olai og Sankt Annæ Kapel. Ved sct. Olai Kirke fandtes Sct. Olai kilde eller korskilden. Desuden fandtes, dengang sydvest for byen, et Sankt Knuds Hellig Kors kapel i tilknytning til en gennem lange tider besøgt helligkilde. I dag er der et anlæg kaldet Sct. Knuds kilde. I slutningen af 1400-tallet stiftedes endvidere i tilknytning til Sankt Catharinæ kirke et Sankt Annæ kapel, til hvilket der sandsynligvis har været knyttet et hospital. Byens fornemste borgere samledes med udenbys stormænd i et Sankt Knuds gilde med eget gildehus, og den ret talrige gejstlighed mødtes i et særligt gilde, der ligeledes havde eget hus.
Af et brev fra 24. april 1408 fremgår, at en vis Wichmand Andersen, bymand, skøder en gård i byen til dronning Margrete 1. .
Hvornår et egentligt bysamfund er opstået kan ikke nøjagtig fastslås. Det ældste kendte privilegiebrev udstedtes af kong Erik 4. Plovpenning den 31. marts 1243 og tilstod byen de samme rettigheder som Viborg. Christian 1. tog 28. februar 1459 byen i sin beskyttelse. Privilegierne bekræftedes ved nye breve af 19 april 1484, 30. oktober 1505, 23. september 1514. Gennem brevet af 1505 får man et indtryk af byens udstrækning: det middelalderlige bysamfund lå stadig omkring de tre kirker på toppen af bakkeøen. Sysseltinget og forsamlinger af områdets gejstlige har undertiden kaldt mange folk til byen og således givet omsætning til byens handlende og håndværkere. 
Omkring 1147-1150 blev der slået mønt i byen. En funden brakteat bærer omskriften Heringa, som er den latinske betegnelse for Hjørring. 
Meget tyder desuden på at biskoppen af Vendsyssel i hvert fald i 1100-tallet har haft til huse i byen. Den tidligere gård Bistrupgård hed tidligere Biskopstorp og var biskopperne over Vendelboe- eller Aalbrogstifts residens når de boede i Hjørring. Byen er utvivlsomt Vendsyssels ældste købstad, og har, trods sin ringe udstrækning, haft en vis betydning igennem hele middelalderen.
1500-tallet er en tilbagegangsperiode. Sysseltingets virke ophører engang i 1520'erne, og ved reformationen forsvinder de rige klostre i Børglum (se Børglum kloster) og Vrejlev (se Vrejlev kloster) som utvivlsomt har haft forretningsforbindelser med byen. Også Skipper Clementsfejden blev dyr for Hjørring, idet borgerne måtte betale svære løsesummer og erstatninger. Omkring 1570 har en voldsom brand formentlig hærget byen. Ved en sammenligning af skatteudskrivningerne fra byerne i Vendsyssel fremgår det at både Skagen og Sæby i denne periode har været rigere og større end Hjørring. 1548-53 var Hjørring på ny bisperesidens, og et hus til bispen indrettedes på det gamle præstegildes grund. 1549 fik byen egen latinskole, der indrettedes i et stenhus ved Sankt Catharinæ kirkegårdsmur. Byens privilegier stadfæstedes under hyldningshøjtidelighederne i Viborg i 16. juni 1584, og 1. august 1590 indskærpede kongen, at ønskede en borger at sælge sin ejendom i byen, skulle den først tilbydes en anden borger og ikke en udenbys. Ved samme lejlighed fik borgerne endvidere ret til at handle i Aalborg by og omegn, og der blev givet tilladelse til at afholde torvedag hver torsdag.
En latinskole blev oprettet ifølge kongebrev af 24. maj 1549 på tilskyndelse af biskop Oluf Chrysostomus; den havde sit lokale i et stenhus, der lå i østmuren omkring Sankt Kathrine Kirkegaard.
I 1602 hærgede pesten, og i 1627-29 lå de kejserlige tropper indkvarteret i byen (ritmester Schirstedts kompagni). I 1644 blev byen besat af svenske tropper, og efter krigen indkvarteredes danske soldater. 1647 opstod atter en voldsom brand, der lagde 17 gårde øde, og 1657-58 var byen på ny besat af fjendtlige tropper, som udsultede befolkningen ved udskrivninger og indkvarteringer. Øvrigheden opgjorde byens udgifter i forbindelse med Karl Gustafkrigene til ca. 11.000 rigsdaler.
Byen fik sine privilegier stadfæstet 1604, 1648, og i 1651 henlagdes det såkaldte Alhedemarked, der hidtil havde været afholdt 2 mil fra byen, til Hjørring. Forholdene i byen var imidlertid så fattige, at man afskaffede den gamle magistrat og lagde hele øvrighedsmagten i hænderne på byfogeden. 
Endnu i denne periode formåede byens handlende at holde en vis omsætning, og selv om man ikke havde direkte adgang til havet, lå det ikke længere borte end at byens købmænd kunne nyde godt af skudehandel. 
I 1672 havde byen 782 indbyggere, men det gik endnu mere tilbage i det 18. århundrede, og i 1769 havde den 596 indbyggere, og Danske Atlas kalder den "en liden By og ringe Landstad".Indførelsen af konsumtionsafgiften i 1672 indebar et alvorligt smæk for byens handel; omegnens bønder drog ikke længere til Hjørring for at afsætte deres varer men foretrak at handle direkte med de fremmede købmænd der anløb vestkystens bopladser (Lønstrup, Løkken, Blokhus m.fl.). Flere handlende flyttede i denne periode fra byen, og 1715 fandtes der kun 76 familier tilbage, heraf 3 kræmmere, 14 håndværkere, 3 øltappere, 26 avlsbrugere, 8 embedsmænd og 22 uden erhverv. Den 22. juli 1693 og igen i 1702 lagde ildebrande så godt som hele byen i aske. Efter brandkatastrofen i 1702 var der kun 14 huse og 3 lader tilbage fra tiden før 1693.
Som følge af brandene havde staten eftergivet skatterestancer, og man indrømmede sågar over en årrække skattefrihed, men først et godt stykke henne i 1700-tallet begyndte byen atter at komme få fode. For byens erhvervsliv fik landbruget større og større betydning. Byen havde fra gammel tid et betydeligt jordtilliggende, og stigende jordpriser i 1700-tallet sidste halvdel medførte fremgang. I 1739 nedlagdes den lille latinskole.
1702 flyttedes Horns og Vennebjerg herredsting til Hjørring, og 1778 blev byen sæde for en distriktskirurg, ligesom man i 1794 fik apotek. Større betydning fik imidlertid at Hjørring, som resultat af kongelig resolution af 4. september 1793, blev amtmandssæde (se Hjørring Amt), og at der 1. januar 1801 åbnedes en amtstue. Dette medførte at folk fra oplandet hyppigt fik ærinde i byen, og dette øgede omsætningen. Endnu et par brandkatastrofer ramte byen henimod slutningen af 1700-tallet, men konsekvenserne var langt mindre end tidligere.
Krigen 1807-1814 satte en stopper for kysthandelen med Norge, og der gik flere år inden den kunne genoptages. Dette gav byen en ny chance, idet omegnens bønder nu på ny fattede interesse for at afsætte deres produkter i Hjørring. Da kysthandelen blev genoptaget opførte driftige borgere, bl.a. konsul Christian H. Nielsen, egne pakhuse på kystpladserne. Landbrugets opblomstring efter krisen i 1820erne fik stor betydning for byen, og i denne periode begynder en vis industri at præge byen. Der fandtes et stort rebslageri, farverier, et par jernstøberier og fra 1842 et trykkeri, fra hvilket Hjørring Amtstidende fra 1843 udgik. Fremgangen gav sig udslag i et øget befolkningstal; i 1801 havde byen 744 indbyggere, 1850 var der 1914. En vigtig forudsætning for denne udvikling var også udbygningen af vejnettet der forbedrede kontakten med oplandet. 1844-46 anlagdes chausséen til Løkken, byens gamle udskibningshavn. 1845-1849 byggedes chausséen til Aalborg og Frederikshavn. I de samme år forbedredes postforbindelsen, og i 1857 åbnedes telegrafen. 1844 grundlagde man til støtte for erhvervslivet en sparekasse, og i 1855 begyndte Diskontobanken sin virksomhed. I 1872 genåbnede latinskolen.
I takt med den økonomiske udvikling udvidede byen sit areal. Først bebyggedes området mod øst langs den nuværende Strømgade og Østergade, siden til alle sider. 1819 indtraf endnu en brandkatastrofe der ødelagde bygningerne langs Østergades søndre side. I 1843 forærede Christian 8. den i 1821 anlagte plantage til byen; denne fik navnet Christiansgave. Tabet i forbindelse med flytningen af Horns herredsting til Frederikshavn i 1815 opvejedes af tilgangen af Børglum herredsting i 1825.
Den økonomiske vækst tog for alvor fart omkring 1850, og inden år 1900 var befolkningstallet mere end firedoblet. Gadenettet blev udvidet, og den 15. august 1871 åbnedes jernbanen mellem Aalborg og Frederikshavn, hvorefter eksporten gik over denne by. Nye jernstøberier og maskinfabrikker oprettedes foruden spinderier og klædefabrikker. 1883 begyndte bryggeriet Vendia (overtaget af Ceres 1964, nedlagt 1989), 1890 åbnedes en tobaksfabrik, og i 1891 etableredes andelssvineslagteriet (lukket 2005). Byen fik elektricitetsværk i 1896.
Hjørring havde omkring 1900 årlig 7 Markeder: 1 i januar med heste, 2 i marts med heste og kvæg, 1 i maj og 1 i juni med heste, samt 1 i september og 1 i oktober med kvæg og får. Der var torvedag hver lørdag, i november og december tillige hver onsdag; desuden hver anden lørdag i marts, april, maj og juni samt hver lørdag fra oktober til jul med levende kreaturer. Hver mandag var der marked i forsamlingsbygningens gård med levende kreaturer.Af fabrikker og industrielle anlæg havde byen omkring midten af 1800-tallet: 4 jernstøberer, 3 dampbrænderier, 1 ølbryggeri, 1 dampmølle og et dermed forbundet dampbageri. Af fabrikker og industrier havde byen i 1872: 4 jernstøberier, 3 dampbrænderier, 1 ølbryggeri, 1 dampmølle og et dermed forbundet dampbageri, 1 bogtrykkeri, 1 tobaksfabrik. Af fabrikker og industrielle anlæg havde byen omkring århundredeskiftet: 3 dampbrænderier og gærfabrikker (henholdsvis 22, 16 og 9 arbejdere), 1 dampvæveri (80 arbejdere), 2 spinderier og kludefabrikker med farverier (henholdsvis 28 og 22 arbejdere), 2 svineslagterier (henholdsvis 34 og 30 arbejdere; i det ene, "Hjørring Amts Andelsslagteri", slagtes årlig 50.000 svin), 2 jernstøberier og maskinfabrikker (henholdsvis 80 og 30 arbejdere), et bayersk ølbryggeri (28 arbejdere, årlig produktion omkring 10.000 tønder bayersk og hvidtøl), 3 dampbagerier, 1 aktiemejeri, 1 tobaksfabrik, 2 maskinsnedkerier, 1 savskæreri, 3 mineralvandsfabrikker, 1 sukkervarefabrik, 3 cementstøberier, 3 bogtrykkerier, med mere.I Hjørring blev udgivet to aviser: "Vendsyssels Tidende" og "Hjørring Amtstidende".Hjørrings befolkning var stigende i slutningen af 1800-tallet og begyndelsen af 1900-tallet: 1.914 i 1850, 2.190 i 1855, 2.807 i 1860, 3.250 i 1870, 4.308 i 1880, 6.055 i 1890, 7.901 i 1901, 8.794 i 1906 og 9.473 i 1911.Efter næringsveje fordeltes folkemængden 1890 i følgende grupper, omfattende både forsørgere og forsørgede: 619 levede af immateriel virksomhed, 333 af jordbrug, 81 af gartneri, 2 af fiskeri, 2.381 af industri, 1.238 af handel, 950 af forskellig daglejervirksomhed, 255 af deres midler, 185 nød almisse, og 11 sad i fængsel. Ifølge en opgørelse i 1906 var indbyggertallet 8.794, heraf ernærede 476 sig ved immateriel virksomhed, 757 ved landbrug, skovbrug og mejeridrift, 3 ved fiskeri, 4.634 ved håndværk og industri, 1.739 ved handel med mere, 362 ved samfærdsel, 409 var aftægtsfolk, 255 levede af offentlig understøttelse og 159 af anden eller uangiven virksomhed. Handel, håndværk og agerdyrkning var ´byens hovednæringsveje. Den havde med sit store opland en temmelig betydelig handel. Indførselen foregik for største delen over Frederikshavn.
Gennem mellemkrigstiden var Hjørrings indbyggertal voksende: i 1916 9.983, i 1921 10.945, i 1925 11.093, i 1930 11.126, i 1935 11.714, i 1940 12.384 indbyggere. Desuden skete en mindre forstadsudvikling i Sankt Hans Sogn. 
Ved folketællingen i 1930 havde Hjørring 11.126 indbyggere, heraf ernærede 849 sig ved immateriel virksomhed, 4.159 ved håndværk og industri, 1.949 ved handel mm, 768 ved samfærdsel, 677 ved landbrug, skovbrug og fiskeri, 979 ved husgerning, 1.506 var ude af erhverv og 239 havde ikke oplyst indkomstkilde.
Efter 2. verdenskrig fortsatte Hjørring sin befolkningsvækst. I 1945 boede der 13.346 indbyggere i købstaden, i 1950 14.093 indbyggere, i 1955 14.591 indbyggere, i 1960 15.038 indbyggere og i 1965 15.421 indbyggere. Samtidig skete der en yderligere vækst i forstadsbebyggelserne i Sankt Hans-Sankt Olai Kommune. 
Gennemgribende bysaneringer i 1960'erne medførte en fuldstændig nedrivning af kvarteret omkring Fiskerbakken og Bassingade syd for Sankt Olai Kirke til fordel for parkeringspladser.
Den statslige egnsudviklingspolitik fik betydning for byen, idet Hærens Materielkommando (HMAK) i 1971 flyttedes til byen. I byens østlige udkant ligger et stort industriområde som for en stor del er præget af metalindustri.
Med åbningen af motorvejen mellem Hjørring og Brønderslev i 2002 blev byen forbundet med resten af det europæiske motorvejsnet. I 2007 lavedes Østergade om til gågade, og i 2008 indviedes byens nye indkøbscenter Metropol, som bl.a. huser Danmarks pt. mest moderne folkebibliotek, samt byens nye svømmehal Park Vendia.
I 1970 erstattedes det nedlagte Hjørring Amt af Nordjyllands Amt, der blev nedlagt og erstattet af det nuværende Region Nordjylland (siden 1. januar 2007).
Amtmandstoften, opført 1910 (arkitekt Hack Kampmann). Foran amtmandsboligen er 1951 opstillet en tyrebrønd (udført af Jan Buhl), skænket af Sparekassen for Hjørring By og Omegn.
Den nu nedlagte gård Bistrup (1466 Bestrvp) har vel ligget på den nuværende Østergade. Den tilhørte i middelalderen Børglumbispen og lå endnu i 1800-tallet uden for det egentlige byområde; muligvis har den forbindelse med en gammel kongsgård som blev afhændet til bispestolen. 1510 omtalt som Bistrup bispegård. Ved reformationen kom Bistrup under kronen, men har sikkert været temmelig forfalden; i hvert fald anvendtes den ikke til bispebolig da bispen over Vendelbo stift, den i Hjørring fødte Oluf Chrysostomus, tog bolig i byen. Bortmageskiftet 1573 som en fæstegård til Otte Eriksen Banner til Asdal og Bangsbo (død 1585). 1642 tilhørte den Jochum Beck til Gladsax i Skåne (død 1682) og kom fra ham under Odden, hvorunder den hørte omkring 1800.
Hjørrings største kirke er korskirken Sankt Catharinæ kirke (viet til Sankt Catharina af Alexandria) i nærheden af byens gamle torv. Den består af en senromansk kerne af teglsten, men domineres af senere om- og tilbygninger. Disse er: 
treskibet nordfløj (nu hovedskib) fra 1924-26 med våbenhus nordligst på østsiden.Af den oprindelige romanske teglstensbygning er kun bevaret få rester, men en lille stump af en profileret sokkel med nederste del af en pilaster viser at den har tilhørt den vendsysselske teglstensgruppe, og enkelte krumhugne kvadre kan tyde på, at den har haft en apsis.
I sengotisk tid, formentlig 1. halvdel af 15. århundrede blev det oprindelige korparti erstattet af et tresidet afsluttet kor med "knækket" gavl, men korbuen synes at have været bevaret indtil ca. 1650. Ved korets nordside opførtes et sakristi, og hele kirken fik krydshvælv. Kort efter midten af 15. århundrede opførtes ved sydsiden af skibet et kapel med 8-delt hvælv, Sankt Annæ kapel, der if. en nu forsvunden gravsten var grundlagt af præsten Peder Pedersen, som døde 1489.
Sankt Olai Kirke er Hjørrings ældste kirke og viet Hellig Olav. I følge Resens Atlas skal den være opført af Olavs halvbroder Harald, mens en anden tradition, gengivet af magister Albert Thura, siger at den er bygget 1038 af Magnus Olavsøn. Kirken havde i middelalderen betydelige jordbesiddelser, hvilket tyder på at den var byens hovedkirke og muligvis har overtaget et hedensk kultsteds rolle. 
Kirken består af en romansk granitkvaderbygning med våbenhus og korbue i munkesten fra gotisk tid. Under kirken er der fundet spor af en eller to kirker af træ. På kirkegården fandt man 1936 en formentlig romansk gravsten formet som et hulkantet gravtræ; den befinder sig nu i Vendsyssel Historiske Museum.
Kirken består af et senromansk kor og skib samt et nyere våbenhus. Den er den største og bedst bevarede inden for den vendsysselske gruppe af senromanske teglstenskirker. Koret er for størstedelen opført af granitkvadre og har sikkert oprindelig haft apsis; det er sikkert en del ældre end det rummelige skib, der næsten udelukkende er opført i røde munkesten med mange dekorative elementer i form af den vendsysselske teglstensgruppes vanlige lisener og rundbuefriser, som her er gennemført med stor regelmæssighed. 
På skibets væg fremdrog man 1875 et smukt højgotisk kalkmaleri (ca. 1350), som forestiller den hellige Christoffer bærende på Jesusbarnet. Andre kalkmalerier fra samme periode blev atter overhvidtet.
Bistrupkirken er den nyeste kirke i Hjørring. Dronning Margrethe II tog det første spadestik til kirken i august 1976. På grunden stod i forvejen Lindevejskirken, der var en gammel vandre kirke af træ. Bistrupkirken blev tegnet af arkitekt Holger Jensen, og blev indviget Palmesøndag de. 19. marts 1978.
Bistrup kirken ligner ikke en traditionel Kirke. Korset sidder øverst på kirketårnet, hvilket signalerer at her ligger en kirke for folket, og ikke et tilfældigt kulturhus.
Lundergård er navnet på en middelalderlig hovedgård som siden har givet navn til Lundergårdskolen i Hjørrings vestlige del.
Provstegården i Vestergade, opført 1773-74, er et smukt eksempel på 1800-tallets bindingsværksgårde. Den lange længe er i et stokværk af glat bindingsværk med kvist og pynteligt udskåren gadedør. Provstegården istandsattes 1917 og blev 1943 overtaget af Vendsyssel Historiske Museum.
Hjørring er en gammel amtsby, derfor er mange uddannelsesmuligheder samt et stort sygehus.
Desuden har Hjørring også en af verdens største fodboldturneringer, nemlig Dana Cup.
Byen har desuden et stort militært reparationsværksted, HMAK, som ligger i byens sydlige del.
Hjørrings placering gør, at den i mange århundreder har været samlingspunkt for egnen, både kultur- og handelsmæssigt.
I Hjørring åbnede der i første kvartal af 2008 et nyt vandland og et stort bycenter med et stort bibliotek Metropol
I Hjørring ligger også Vendsyssels største døgnbemandede Falck-station. Stationen driver bl.a. også Falck-stationen i Hirtshals. Begge stationer har ildløs- og ambulancetjeneste. Station Hjørring driver bl.a. også; sygetransporter for private kunder og Region Nordjyllands patienter, dyreredning, autohjælp og kranvogn, patienttransport i liggende sygevogn, redningsvogn, servicekontor for private abonnenter, Falckklubben og centralværksted for øens vognpark. Station Hjørring beskæftiger ca. 50 mand. 
Hjørrings borgmester Arne Boelt er ambulancebehandler på stationen, men har dog orlov, pga. sin politiske karriere.
Hjørring har et rigt og blomstrende kulturliv. I byen ligger Vendsyssel Kunstmuseum, Vendsyssel Historiske Museum, Vendsyssel Teater og Vendelbohus. Hjørring har desuden sin egen biograf ved navn Hjørring Biocenter.
Christiansgave, bypark der har fået sit navn efter at Christian 8. i 1843 donerede arealet til byens indbyggere efter at have besøgt byen.
EUC Nord (sammenslutning af bl.a. Hjørring handelsskole og Hjørring tekniske skole) – hjemmeside www.eucnord.dk
STU Center Vendsyssel (afdeling af Specialskolen for Voksne, Vendsyssel) hjemmeside www.spvv.dk
Ungdommens Uddannelsesvejledning UU Vendsyssel – hjemmeside www.uuvendsyssel.dk
Center for Kommunikation og Undervisning – CKU (afdeling af Specialskolen for Voksne, Vendsyssel) hjemmeside www.spvv.dk(Vinder af europæisk kvalitetspris R4E 2011)
Hjørring havde tidligere bybusser, men de blev nedlagt i 2015, og regionalbussernes ruter blev ændret så de kunne erstatte dem nogenlunde
Kasper Langkjær, dansk trommeslager for Danser Med Drenge, født i Hjørring 1975
Per Pallesen (f. 1942), dansk skuespiller, har i en årrække fungeret som direktør og instruktør af Hjørring Revyen
Peter Schrøder (f. 1946), dansk skuespiller, har siden 2005 fungeret som direktør for Vendsyssel Teater i Hjørring.
Poul Erik Krogen, historiefortæller, entertainer og pianist, ejer af restaurant "Den sorte gryde" (nu Café Chic)
Hjørring i Fortid og Nutid, 1243 - 31. Marts-1943 : Et Festskrift : Hjørring Købstads 700 Aars Jubilæum, af P. Horn, 1943

Den sjette HMS Dreadnought i Royal Navy var et slagskib, der revolutionerede det sømilitære styrkeforhold, da den kom i tjeneste i 1906. Dreadnought stod for et så markant fremskridt i sømilitær teknologi, at dens navn blev synonymt med en hel generation af slagskibe, "dreadnoughts", samtidig med, at de skibe, den gjorde forældede, blev betegnet som før-dreadnoughts (engelsk: pre-dreadnoughts). Det engelske ord "Dreadnought" kan oversættes til "Frygt intet".
Dreadnought var det første slagskib i sin tidsalder med store kanoner, der alle havde samme kaliber, frem for den hidtidige praksis med nogle få svære kanoner og et antal mindre kraftige. Den var også det første større krigsskib med dampturbiner, og var det hurtigste slagskib i verden, da den indgik i Royal Navy.
Bygningen af den satte gang i et omfattende flådekapløb, idet alle de store flådemagter, især Det Tyske Kejserrige, kastede sig ud i byggeprojekter for tilsvarende skibe. Våbenkapløbet fortsatte helt frem til 1. verdenskrig.
Slagskibe havde på den tid typisk fire store kanoner, opstillet i et dobbelttårn for og agter, samt et antal mellemsvære og lette kanoner placeret langs skibssiden, ofte i pansrede tårne eller i kasematter. Denne bevæbning gav adskillige ulemper: Kanonerne langs siden kunne kun skyde til deres egen side, hvorimod kanoner langs centerlinjen kunne skyde til begge sider. De mange åbninger til kanonerne i kasematter udgjorde en risiko for indtrængning af vand i hårdt vejr. Desuden havde hver kanonstørrelse sin egen ballistiske profil, hvilket gjorde skydningen kompliceret, især når man skulle holde øje med granaternes nedslag på havoverfladen. Enten skulle de lettere kanoner vente på, at de langsomme svære kanoner blev affyret og observeret, og så mistede de fordelen ved deres skudhastighed, eller også skød alle på samme tid, hvilket gav stor usikkerhed omkring afstandsmålingen og indstillingen af sigtet.
I 1884 opfandt Charles Parsons dampturbinen, og dermed blev det muligt at øge skibenes hastighed væsentligt. Han demonstrerede det med en selvbestaltet opvisning af sit 34 knob hurtige skib Turbinia ved flådeparaden i Spithead i 1897. Efter flere afprøvninger, og efter at der var bygget to turbinedrevne destroyere, Viper og Cobra, bestemte Royal Navy i 1905, at man for fremtiden ville satse på dampturbiner.
Ideen om krigsskibe udelukkende med store kanoner, der kunne affyres på lang afstand, synes at være opstået på baggrund af truslen fra torpedoen, der efterhånden var blevet et effektivt våben også på mellemlange distancer. Den italienske skibskonstruktør Vittorio Cuniberti præsenterede første gang konceptet om et slagskib, udelukkende med kraftige kanoner i 1903 (selv om den britiske admiral Jacky Fisher påstod, at han havde fået ideen i år 1900). Da den italienske marine ikke ønskede at gøre brug af hans ideer, skrev Cuniberti en artikel til Jane's Fighting Ships, og redegjorde for sit koncept. Han foreslog et "ideelt" fremtidigt british slagskib på 17.000 tons, med et bestykning på 12 styk 30,5 cm kanoner, med 305 mm panser og med en hastighed på 24 knob.
Den Russisk-Japanske krig i 1904-1905 leverede operationelle erfaringer, der kunne underbygge ideen. Den russiske flåde blev afgørende slået i søslagene under krigen, specielt i slaget ved Tushima i maj 1905. Den japanske flåde rådede over moderne slagskibe, fortrinsvist designet af britiske konstruktører. Begivenhederne i søslagene bekræftede over for omverdenen, at kun de største kanoner var effektive i søkrigsførelsen. I designet af slagskibe havde der været en tendens til, at de sekundære kanoner blev større, og det gjorde observationen af granatnedslag sværere, når man skulle skelne mellem de primære og de sekundære kanoner. Slaget ved Tsushima gjorde det klart, at de store kanoner gjorde langt mere skade end de mellemsvære. I tilgift viste slaget, at det var muligt at kæmpe på større afstande end de cirka 11 km, der var den typiske rækkevidde for de sekundære kanoner. Både i USA, Japan og England indså man betydningen af disse erfaringer, og man begyndte at udvikle designs for skibe, der udelukkende havde svære kanoner. I slaget ved Tsushima havde Royal Navy fået lov til at sende observatører med om bord på de japanske skibe. Deres rapporter om slaget blev sendt til Admiralitetet i London, og de indgik i det beslutningsgrundlag, der førte til bestillingen af Dreadnought i oktober 1905.
Den japanske flådes Satsuma var det første slagskib i verden, der blev designet (1904) og påbegyndt (15. maj 1905) som et slagskib kun med store kanoner, fem måneder før Dreadnought. Men på grund af mangel på kanoner måtte japanerne nøjes med 4 styk 30,5 cm plus et antal knapt så kraftige, i stedet for de 12 styk 30,5 cm, der var planlagt.
I USA blev der også arbejdet med planer om skibe med ensartede store kanoner, blandt andet inspireret af søofficeren William Sims. Der fremkom et design for de to slagskibe af South Carolina klassen, og det blev fremsendt til Kongressen i 1904. De amerikanske politikere havde ikke travlt. Skibene blev bevilget i foråret 1905, men de blev ikke påbegundt før i efteråret 1906, da Dreadnought næsten var færdig. South Carolina-klassen havde alle deres kanontårne på centerlinjen, og de undgik dermed de side-tårne, briterne havde valgt. I modsætning til Dreadnought brugte de traditionelle tre-gangsmaskiner i stedet for de nyere og kraftigere dampturbiner.
Det blev Storbritannien, hvor admiral Fisher blev flådechef i 1904, der tog føringen. Fishers designkomite, der blev nedsat i december 1904, havde blandt andet chefen for flådens konstruktionsafdeling og andre af flådens ledere som medlemmer. Fra denne komite udsprang designet for Dreadnought. For at få de skibe, han ville have, var Fisher nødt til også at få dem til at virke finansielt attraktive, og det gjorde han ved at påstå, at de ville blive billigere at bygge og at anvende end de eksisterende skibe i flåden. Dreadnought blev køllagt og bygget i hidtil uhørt tempo på det kongelige skibsværft i Portsmouth. Den blev påbegyndt 2. oktober 1905, og var færdig bare 14 måneder senere i december 1906 (I følge Conway's, blev en værftsprøve i oktober 1906 af publicity-grunde udråbt som om skibet var færdigt, og derved kunne man officielt fremføre den ofte citerede påstand, at skibet var blevet bygget på ét år og én dag,). Fisher gik oprindeligt ind for, at Royal Navy skulle være baseret på ubåde og hurtige torpedobåde, men han neddæmpede senere disse ret revolutionære ideer, og fremførte i stedet en vision om hurtige slagkrydsere med store kanoner, med både skudkraft og fart nok til at kæmpe mod slagskibe og krydsere, selv om de havde noget mindre panser end slagskibene. Fisher mente, at fart var et bedre forsvar end panser. Selv om ideen om slagkrydsere blev populær i årene frem mod 1. verdenskrig, blev Fisher alligevel tvunget af Admiralitetet til at opbygge en flåde, der primært bestod af slagskibe af dreadnought-typen.
Konceptet var simpelt, og det havde været under overvejelse blandt de sømilitære planlæggere i nogle år. Dreadnought skulle anvende dampturbiner i stedet for de gamle tre-gangsmaskiner, der havde været brugt i næsten alle de foregående skibe, og dermed skulle den kunne nå op 21 knob. Med den fart kunne den løbe fra alle eksisterende slagskibe med samme ildkraft, og den havde mere skudkraft end alle de skibe, der var hurtigere. Undervandsbåde bekymrede man sig ikke om på det tidspunkt. Da den var beskyttet mod mindre skibe, behøvede man ikke det mellemsvære skyts langs skibssiden, og fik derfor plads til kanontårnene til de store kanoner. Til beskyttelse mod små hurtige skibe som destroyere og torpedobåde blev der opstillet et antal lette, hurtigtskydende kanoner, i åbne affutager med stort skudfelt.
Dreadnought havde fem dobbelttårne. Tre af tårnene var anbragt langs skibets centerlinje, med et forude (A-tårnet) og to agterude (X & Y-tårnet). Desuden var der to sidetårne (P & Q-tårnet) anbragt på hver sin side af broen, med et skudfelt, der kun omfattede deres egen side af skibet. Man havde fravalgt at placere alle tårne på centerlinjen, fordi de der var frygt for, at tårnene så ville komme til at stå så tæt sammen, at de kunne beskadige hinanden, når kanonerne blev affyret. Denne frygt viste sig nu senere at være ubegrundet. Dreadnought kunne affyre en bredside på otte kanoner, og kunne affyre otte kanoner agterud og seks kanoner forud, men der var en del begrænsninger i skudfelterne. Kanonernes opstilling i Dreadnought betød, at skibet aldrig kunne rette alle ti svære kanoner mod ét mål. På skibets konstruktionstidspunkt havde Jacky Fisher fået gennemført, at skydning for- og agterud skulle betragtes som vigtigere end bredsiden, og dette koncept blev også brugt i designet af slagkrydserne og i de efterfølgende skibsprojekter.
I de senere britiske slagskibe, fra og med de såkaldte "superdreadnoughts" af Orion-klassen, brugte man en etageopstilling, hvor tårnene var hævet over hinanden, og alle var placeret på centerlinjen. Der blev også installeret flere lette kanoner, ikke til offensivt brug, men til forsvar mod destroyerne, der i disse år blev stadig større og farligere.
De skibe, Dreadnought kunne forvente at møde i kamp, kunne kun mønstre fire kanoner af tilsvarende størrelse, samt en del kanoner med kortere rækkevidde. Opgaven for Dreadnought var at indlede kampen, når dens egne kanoner var inden for skudvidde, og derefter holde sig uden for de mindre kanoners rækkevidde. På den måde ville den have langt mere effektiv skudkraft end de ældre slagskibe.
Brugen af samme kanontype gjorde det langt nemmere at justere skydningen. Da alle kanonerne havde samme ballistiske egenskaber, ville granaterne fra en skudsalve lande samtidigt i et mønster omkring målet. Hvis nedslagene kunne ses til venstre eller højre for målet (eller for kort eller langt), kunne man justere den næste salve for at få et bedre resultat. På skibe med blandet kanonarmering var dette en langt sværere proces, fordi nedslagene kom på forskellige tidspunkter, og man ikke rigtig kunne være sikker på, hvilke kanoner nedslagene stammede fra.
Dreadnought var et af de første skibe i Royal Navy, der fik instrumenter, som via el-ledninger kunne transmittere oplysninger om afstand og skudvinkel til kanontårnene, så man ikke længere var afhængige af de taletragter og rør, der havde vist sig at være ineffektive i kamp. Ildledningsudstyret bestod af det nævnte transmissionsudstyr til tårnene, samt en urskive, der løbende viste afstanden mellem Dreadnought, og det skib, man sigtede på. Disse instrumenter var anbragt i transmissions-stationen ("T/S" i Royal Navy sprog), og den befandt sig i hjertet af skibet, godt gemt bag panser. Transmissions-stationen var via et kraftigt, pansret talerør forbundet med en udkigspost i masten, hvor der var anbragt en dumaresq, der målte fjendens bevægelse i forhold til eget skib, og en afstandsmåler, og hvorfra man kunne råbe afstand og korrektioner til skydningen ned til transmissionsstationen. Efter sit første togt fik Dreadnought talerøret skiftet ud med elkabler fra udkigsposten til transmissionsstationen. Afstandsmåleren var af en ny type, der havde en diameter på 2,7 m i stedet for standardmåleren på 1,4 m, som blev brugt i næsten alle andre skibe. Den større diameter gjorde det muligt at lave bedre afstandsberegninger, når der skulle skydes på lang afstand.
En anden vigtig fornyelse var elimineringen af passager i skibets længderetning under dæk. Selv om dørene mellem de vandtætte afsnit altid var lukkede under kamp, udgjorde de alligevel en strukturel svaghed i skibet, hvilket også havde vist sig i forbindelse med kolissioner.
Sejlskibene blev styret fra agterdækket, og skibenes officerer var derfor huset i agterskibet. I dampskibene styrede man fra broen, højt placeret i den forreste fjerdedel eller tredjedel af skibet, men i mange år fortsatte man med det gamle system for indkvartering. I Dreadnought byttede man endelig om på placeringen, og anbragte officererne i forskibet og den øvrige besætning agter, så de var tættere ved deres kamppladser.
Fisher var så overbevist om, at det nye skib ville blive blive bygget, at han gav ordre til, at der blev oplagret stål, selv om der ikke var en ledig dok til det. Det viste sig at være et heldigt sammenfald, for i den periode, hvor man samlede stål sammen, udviklede skibskonstruktørerne en ny skrogfacon, der gav mindre modstand i vandet. Fisher, der var godt tilfreds med skibets planlagte fart på 21 knob, brugte den reducerede modstand til at øge pansringen frem for at øge farten. Det endelige design omfattede 280 mm panser på siderne og i kanontårnene, hvilket var omkring 76 mm mere end i de første planer et år tidligere. Byggeriet kom i gang i oktober 1905, og Dreadnought blev søsat, og blev navngivet af kong Edvard 7. den 10. februar 1906, kun fire måneder efter køllægningen. Den stod officielt til søs den 3. oktober 1906, blot et år og en dag efter påbegyndelsen, men det var som tidligere omtalt ren propaganda. En anden måde at forkorte byggeperioden på, havde været at overtage kanontårnene fra de to Lord Nelson-klasse slagskibe, der var blevet påbegyndt tidligere i 1905. Den korte byggetid for Dreadnought virkede næsten lige så skræmmende på andre flådemagter som skibets tekniske formåen.
Dreadnought indgik reelt i tjeneste i december 1906 og i januar 1907 begyndte den et længere prøvetogt, der gik til Middelhavet og derefter til Trinidad i Karibien. Undervejs blev både kanoner og maskineri flittigt afprøvet. Skibets chef rapporterede efter togtet: "Intet medlem af designkomiteen turde håbe på, at alle nyskabelserne i skibet ville virke så godt, som de faktisk gjorde." Ved hjemkomsten til Portsmouth blev Dreadnought flagskib for Hjemmeflåden (Home Fleet) fra 1907 til 1912. Det indebar, at den mest optrådte i hjemlige farvande.
Byggeriet, prøveturen og den første tjenestid blev overvåget tæt af verdens flådemagter. Den design var så afgørende bedre end tidligere slagskibe, at alle senere slagskibe blev omtalt som "dreadnoughts", mens de foregående skibe blev reduceret til "før-dreadnoughts". Dens tid som enerådende blev imidlertid kort. Dreadnought skulle blandt andet vise andre nationer, at det var formålsløst at forsøge at konkurrere med Royal Navy, men briterne undervurderede den tyske flådes ønske om at opnå sømilitær balance. Bygningen af den blev startskuddet til et nyt maritimt våbenkapløb, og snart efter var alle større flådemagter i gang med at bygge slagskibe af dreadnought-typen. Før Dreadnought var færdig, havde Storbritannien et forspring i første klasses slagskibe på 25 til det næststærkeste land, derefter var forspringet pludselig kun på én.
Dreadnought blev hurtigt fulgt af ni næsten identiske skibe. I Bellerophon-klassen kom der flere forbedringer i designet, især en kraftigere sekundær bevæbning. Så fulgte St. Vincent-, Neptune og Colossus-klasserne. Neptune og Colossus-klassen havde kanonerne i siden anbragt forskudt, med skudfelt til begge sider, og de fik hævet det næstagterste kanontårn for at få bedre skudfelt agterud. På den måde fik de en fuld bredside på ti kanoner, lige som de samtidige amerikanske dreadnnoughts af Florida-klassen, der havde alle deres kanoner på centerlinjen. I Tyskland byggede man i de år Kaiser-klassen, der holdt fast ved sidetårnene, og dermed nøjedes med en bredside på otte kanoner.
I årene 1907–1912 fungerede Dreadnought som nævnt som flagskib for Royal Navy's Home Fleet. I 1910 blev den genstand for en meget omtalt practical joke, idet den kendte spasmager Horace de Vere Cole fik bildt Royal Navy ind, at medlemmer af den Abessinske kejserfamilie ønskede en rundvisning på skibet. I virkeligheden var de "Abessinske kongelige" nogle af Cole's venner med sværtede ansigter og forklædning, herimellem den unge Virginia Woolf og nogle af hendes venner fra Bloomsbury. Nummeret fik fyldig presseomtale og blev kendt som Dreadnought-svindelen. Cole havde valgt Dreadnought, fordi den på det tidspunkt var det kendteste og mest synlige symbol på britisk flådemagt.
I 1910 blev HMS Orion påbegyndt som den første af en serie "super-dreadnoughts" med 34,3 cm kanoner. Disse skibe havde meget mere skudkraft end de første dreadnoughts med 30,5 cm kanoner, og de overtog deres pladser både prestigemæssigt og i militær betydning. De nye "super-dreadnoughts" havde samme fart som de ældre dreadnoughts (21 knob), og disse havde derfor ingen problemer med at holde deres pladser i kampformationer sammen med de nye skibe.
Sammenlignet med senere slagskibe, var Dreadnought dårligt beskyttet mod torpedo-angreb. Dens artilleribeskyttelse mod destroyere bestod af 76 mm kanoner. Placeringen af kanonerne blev ændret efter erfaringerne fra prøvetogtet, og endte med at være 14 kanoner anbragt på overbygningen og 10 kanoner anbragt i par oven på de fem kanontårne. Selv i 1906 anså man disse kanoner for at være utilstrækkelige til at kunne nedkæmpe de nyeste destroyere, så alle senere britiske dreadnoughts fik derfor i stedet et sekundært batteri med kanoner, der var 10,2 cm eller kraftigere. Lige som alle andre store krigsskibe på den tid, var Dreadnought forsynet med torpedo-net, men de blev droppet tidligt i 1. verdenskrig, fordi de medførte væsentlig nedsat fart, når de blev brugt, og fordi de ikke ydede beskyttelse mod de nye torpedoer med netklippere.Ved udbruddet af 1. verdenskrig var Dreadnought flagskib for den 4. slagskibseskadre i Nordsøen, med base i Scapa Flow. Ironisk nok for et skib, der var konstrueret til at kæmpe mod fjendtlige slagskibe, bestod dens eneste væsentlige indsats i krigen i at vædre og sænke den tyske ubåd U-29, der blev ført af kaptajnløjtnant Otto Weddigen, den 18. marts 1915. Dreadnought blev på den måde det eneste slagskib, der har sænket en undervandsbåd. Den var på værft til eftersyn tidligt i 1916, og fra maj 1916 gjorde den tjeneste som flagskib for 3. slagskibseskadre, med base i Sheerness ved Themsen, som en del af den styrke, der skulle modgå truslen om bombardementer af kysten fra tyske slagkrydsere. Derfor var den ikke med ved Jyllandsslaget, der var Royal Navy's vigtigste søslag i krigen. Den vendte tilbage til Grand Fleet i marts 1918, og fik på ny rollen som flagskib for 4. slagskibseskadre, men allerede i juli blev den trukket tilbage fra aktiv tjeneste. Den var lige som de fleste af de andre ældre slagskibe i dårlig stand efter at have patruljeret konstant i Nordsøen, og i februar 1919 blev den overført til reserven i Rosyth. Dreadnought blev sat til salg 31. marts 1920, og blev solgt til ophugning til T.W. Ward & Company den 9. maj 1921 for £44.000. Den blev ophugget på Ward's nye anlæg i Inverkeithing i Skotland, hvortil den ankom 2. januar 1923.
Da Storbritannien søsatte sin første atomdrevne undervandsbåd, markerede man dens betydning for Royal Navy ved at gøre den til den syvende HMS Dreadnought.
Archibald, E.H.H. (1984) The Fighting Ship in the Royal Navy 1897-1984, Blandford, ISBN 0-7137-1348-8
Brooks, John (2005) Dreadnought Gunnery at the Battle of Jutland:The Question of Fire Control, London : Routledge, ISBN 0-7146-5702-6; En detaljeret gennemgang af udviklingen i britisk ildledelse før 1. verdenskrig.
Brown, David K. (2003a) Warrior to Dreadnought: Warship Development 1860-1905, Caxton Editions, ISBN 1-84067-529-2; Giver et meget anvendeligt overblik over de skibe, der gik forud for Dreadnought, Skrevet af en forhenværende konstruktør i Royal Navy.
Brown, David K. (2003b) The Grand Fleet: Warship Design and Development 1906-1922, Caxton Editions, ISBN 1-84067-531-4
Friedman, Norman (1978) Battleship Design and Development 1905-1945, Conway Maritime, ISBN 0-85177-135-1; Et velanskrevet amerikansk værk om slagskibe.
Gardiner, Robert (Ed.) (1985) Conway’s All the World’s Fighting Ships, 1906-1921, Conway Maritime, ISBN 0-85177-245-5; God general beskrivelse af de skibe, der indgik i Grand Fleet. Gode tekniske beskrivelser.
Gardiner, Robert (Ed.) (1992) The Eclipse of the Big Gun: The Warship, 1906-45, Conway’s History of the Ship series, Conway Maritime, ISBN 0-85177-607-8
Grove, Eric (1991) Fleet to Fleet Encounters: Tsushima, Jutland and the Philippine Sea, Weidenfeld Military, ISBN 1-85409-012-7
Hacker, Barton C. (2005) "The Machines of War: Western Military Technology 1850-2000", History and Technology, 21 (3: September), p. 255–300
Hough, Richard (1975) Dreadnought: A History of the Modern Battleship, Patrick Stephens, ISBN 0-85059-202-X; Gennemgår slagskibenes tidsalder, især før 2. verdenskrig. Beskriver udviklingen af konceptet med kun store kanoner.
Ireland, Bernard (1996) Jane's Battleships of the 20th Century, ISBN 0-00-470997-7; En generel gennemgang med adskillige plantegninger, men ikke specielt detaljeret.
Massie, Robert K (2004) Dreadnought: Britain, Germany and the Coming of the Great War, London : Jonathan Cape, ISBN 0-224-04092-8; Et væsentligt værk, der primært forholder sig til de politiske begivenheder, der førte frem til 1. verdenskrig. Den tekniske beskrivelse af selve slagskibet er begrænset til kapitel 28.
Pugh, Philip (1992) The Cost of Seapower: The Influence of Money on Naval Affairs from 1815 to the Present Day, Conway Maritime, ISBN 0-85177-419-9
Roberts, John (1992) The Battleship Dreadnought, Anatomy of the Ship series, Conway Maritime, ISBN 0-85177-600-0
Sumida, Jon T. (1993) In Defense of Naval Supremacy: Financial Limitation, Technological Innovation and British Naval Policy, 1889-1914, London : Routledge, Doctoral Dissertation, ISBN 0-415-08674-4
Et projekt til at genskabe Dreadnought som CAD-model model, for at teste ildledelse. Computerskabte billeder på Dreadnought ModelLA-ikon
Hogwarts Skole for Heksekunster og Troldmandsskab, normalt omtalt som Hogwarts, er en fiktiv skole, der findes i J.K. Rowlings romanserie om Harry Potter. Det er en skole, hvor hekse og troldmænd mellem 11 og 18 år fra Storbritannien kan lære magi. De seks første bøger har alle Hogwarts som den primære kulisse, hvilket understøttes af, at hver bog varer et skoleår. Harry Potter og Dødsregalierne tager ikke udgangspunkt i skolen, da bogens hovedpersoner Harry Potter, Ron Weasley og Hermione Granger ikke tager det sidste år på skolen. Dog foregår den sidste og afgørende kamp i bogen på Hogwarts.
Hogwarts blev grundlagt for over 1.000 år siden og er, så vidt vides, den eneste skole for magi i Storbritannien. Den blev grundlagt af Godric Gryffindor, Helga Hufflepuff, Rowena Ravenclaw og Salazar Slytherin, der også har lagt navn til skolens fire kollegier. Oprindeligt blev eleverne håndplukket til de respektive kollegier af grundlæggerne, men dette har siden ændret sig til at en magisk fjerpen opskriver de elever, som kan blive optaget på skolen.
Hogwarts bliver ledet af en rektor og har også en vicerektor. I Harry Potter og De Vises Sten er Albus Dumbledore rektor, og Minerva McGonagall vicerektor. Dolora Nidkjær efterfølger i Harry Potter og Fønixordenen Dumbledore som rektor, som Ministeriets forsøg på at "overtage" Hogwarts. I slutningen af Fønixordenen vender Dumbledore tilbage til skolen. Efter Dumbledores død bliver Minerva McGonagall rektor for en kort tid. Da Voldemort overtager skolen indsættes Severus Snape som rektor.
Af tidligere rektorer kan nævnes Amando Dippet, der var rektor på Voldemorts tid på Hogwarts.
Sirius Black’s tipoldefar Phineas Nigellus Black har også været forstander på skolen, og han opnåede at blive den mest upopulære rektor i Hogwarts historie.
I løbet af skoleåret i Fønixordenen bliver Nidkjær udnævnt til storinkvisitor af Ministeriet med beføjelse over eleverne, lærerne og pensum. Hun udsteder også dekreter der forbyder genstande, bøger, nyhedsblade og forsamling af mere end tre elever på slottet.
Hogwarts er et gammelt slot med høje tårne, skydeskår og løbegange. Det er omgivet af bjerge og søer leder tanken hen mod det skotske højland. I nærheden ligger den idylliske troldmandslandsby Hogsmeade, som eleverne af og til besøger i særlige weekender.
Slottet er beskyttet af talrige besværgelser, for at forhindre mugglere i at finde slottet. For mugglere vil slottet fremstår som en faldefærdig ruin med store advarselsskilte om nedstyrtningsfare.
Det store antal besværgelse bevirker at ting som fjernsyn, mobiltelefoner og computere ikke fungerer i og omkring Hogwarts. Slottet er desuden geodætisk usynligt, hvilket betyder, at det ikke kan placeres på et kort.
Det er umuligt at spektral transfere (en slags teletransport, som troldmænd og hekse benytter sig af) sig ind og ud af området. Rektor kan dog bryde denne besværgelse, så eleverne kan øve sig i sektral transferens til de får deres licens.
Hogwarts område er meget stort og indbefatter bl.a. en skov, en sø og store åbne arealer.
Skoven er en stor mørk og meget tæt skov på Hogwarts område. Den bliver ofte omtalte som "Skoven". Den Forbudte Skov er, som navnet antyder, forbudt område for eleverne bl.a. fordi der lever mange potentielt farlige væsner i skoven. Desuden er den meget stor, og det kan derfor let lade sig gøre at fare vild i den. De eneste tidspunkter, hvor elever er i skoven "på lovlig vis" er i timerne i Magiske Dyrs Pasning og Pleje sammen med Hagrid eller andre lærere. Her er de dog kun i udkanten af skoven. I særlige tilfælde kan eleverne også aftjene eftersidninger i skoven, hvilket sker for Harry, Hermione, Ron og Malfoy i De Vises Sten.
I Flammernes Pokal bliver skoven benyttet til at skjule de drager der skal bruges til Turneringen i Magisk Trekamp.
I Dødsregalierne går Harry ud i skoven for at møde Voldemort til det endelige opgør.
Skoven indeholder mange forskellige træer som bøg, eg, nåletræer, taks og birk. Den er meget vildtvoksende, og bliver tættere og mørkere jo længere ind i skoven man kommer. Underskoven er fyldt med krat og torne, og der er kun få stier.
Kæmpeedderkopper. Hagrids kæmpe edderkop Aragog har fundet en mage, og har hele sin familie i skoven.
Hogwarts egen hjord af Thestraler, der er den eneste samling trænede Thestraler i Storbritannien, ifølge Hagrid.
Graup, en halvkæmpe, der er Hagrids halvbror. Hagrid bringer ham ud til skoven, hvor han kan gemme sig i Fønixordenen. Dumbledore får ham senere flyttet til en hule, da kentaurerne er stærkt utilfredse med kæmpens tilstedeværelse.
Drivhusene ligger udendørs, og bruges i botanik. De er nummererede og indeholder en lang række forskellige magiske planter. De laveste numre er til de laveste klasser, og indeholder forholdsvist harmløse planter, men jo højere nummer, jo farligere planter er det inden i. Det højeste nummer man hører om, er drivhus nummer tre.
Hytten ligger i udkanten af Den Forbudte Skov. Den er bygget af solidt tømmer og består af ét stort rum. Der er både en stor hoveddør og en bagdør, der fører ud til et græskarbed bag ved hytten. Der dyrker Hagrid de enorme græskar, der bliver brugt til halloween. I baghaven er der også er pralbønner. Uden for hoveddøren står en stor tønde med vand. Indenfor er der en stor seng med et kludetæppe over, et solidt egetræsbord, nogle stole og en pejs. Desuden er der mængder af røgede skinker, døde fugle, diverse dyreskind og andre ting som Hagrids armbrøst og hans store frakke.
Selvom Hagrid blev smidt ud af skolen på sit tredje skoleår, havde Dumbledore medlidenhed med ham, og lod ham bo i hytten og ansatte ham som nøglebærer på skolen. Det vides ikke, hvem der boede i hytten inden Hagrid, eller om den blev bygget specifikt til ham.
Quidditchbanen bliver brugt af de forskellige quidditchhold til at træne på. Der er tribuner rundt om banen, så resten af skolen kan se med, når der er kamp. I hver ende af banen er der tre høje pæle med en stor ring i toppen, som fungerer som mål.
Ved banen er der også omklædningsrum til quidditchholdene samt et lille lokale med en tavle, hvor strategier og lignende kan gennemgås.
Slagpoplen er et "levende" træ, der angriber alt, der kommer inden for dets rækkevidde, ved at slå på det med sine grene. Harry og Ron får dette af føle, da de nødlander i træet i Harry Potter og Hemmelighedernes Kammer i Hr. Weasley's Ford Anglia. Træet "fryser" hvis man trykker på en bestemt rod tæt ved jorden. Harry mister sin første kost, en Nimbus 2000, da han falder af den, og den blæser ind i Slagpoplen. Kosten bliver fuldstændigt tilintetgjort. Træet har på et tidspunkt, inden Harry starter på Hogwarts, såret en elev ved navn Davey Gudgeon.
Træet er meget sjældent, og Professor Spire er derfor meget øm omkring det. Hun giver træet forbinding på, efter Harry og Ron var nødlandet i det med hr. Weasleys bil.
Det blev plantet det år, hvor Remus Lupus startede på Hogwarts, for at skjule en passage, der fører til Det Hylende Hus, hvor blev Remus Lupus ført over, når blev varulv ved fuldmåne. Træet skulle forhindre andre elever i at komme i nærheden af Lupus, mens han var varulv.
Søen, der ligger neden for slottet, er rammen for den traditionelle sejltur, som førsteårselever skal på, for at komme over til slottet. Søen er stor, mørk og dyb og vandet er meget koldt. Rundt langs søens bred vokser der bøgetræer. I den ene ende går søen ind i en stor hule under Hogwarts. Klippeåbningen er skjult bag en masse slyngplanter. Det er her sejlturen ender for førsteårselever ender. I hulen er der en underjordisk havn, hvor bådene ligger til og en gang udhugget i klippen, der fører op til Hogwarts.
I Harry Potter og Flammernes Pokal kommer eleverne fra Durmstrang med skib, som dukker op ad søen.
Den anden opgave i Turneringen i Magisk Trekamp foregår i søen. Her skal turneringsdeltagerne dykke ned og finde det, som de mangler mest. De har en time til at fuldføre opgaven.
En kæmpeblæksprutte, der hjalp Colin Creevey op, da han faldt i søen på sin sejltur over, på hans første år.
Dyndfolket, der er en slags havfolk, der lever på bunden af Søen i primitive stenhuler. De har grålig hud, mørkegrønt hår, gule øjne og skarpe tænder. Mange af dem bærer halskæder af kraftige reb med sten som perler. De vogter de personer, som turneringsdeltagerne skal få op af søen. De sørger for, at deltagerne kun tager "deres eget gidsel" med sig op af søen.
Grindylow en vanddæmon med skarpe små horn og hugtænder og med en sygeligt grøn hudfarve. De har lange tynde fingre, som de fanger deres ofre med og hiver dem ned i vandet for at drukne dem.
Indendørs på slottet er der en lang række specielle værelse og rum. Nogle af rummene "flytter sig" efter ugedage, og visse trapper har også en tendens til at lede forskellige steder hen, fra gang til gang. Der er i alt 142 trappegange på Hogwarts.
Biblioteket har et stort udvalg af bøger som eleverne kan bruge til deres studier. Der er også Den Forbudte Afdeling, hvor det kræver en skriftlig tilladelse fra en lærer for at få lov at låne bøger fra. Bøgerne i Den Forbudte Afdeling indeholder beskrivelser af frygtelige besværgelser, super stærke eliksirer og andet med potentielt farligt eller skadeligt indhold. Hvis man forsøger at åbne en bog fra Den Forbudte Afdeling uden tilladelse vil bogen begynde at skrige højlydt.
Madam Pince bestyrer biblioteket og er meget striks. Chokolade er strengt forbudt på biblioteket. Navnlig Hermione bruger meget tid på biblioteket, og det første sted hun går hen, hvis der er noget hun ikke kan finde svar på.
Tredje Sals Korridor på Højre Hånd også kaldet Den forbudte Korridor er i De Vises Sten forbudt område for alle. Under velkomstmiddagen proklamerer Dumbledore, at den er forbudt område for alle, der ikke vil lide en langsom, grufuld og smertfuld død. Den bevogter ifølge Rubeus Hagrid, Albus Dumbledore og Argus Filch noget meget farligt og grusomt.
Rn dør på den forbudte korridor fører til det næste rum, hvor der er en lang gang hen mod en stor dør. Dette rum bevogter Filch's kat og ham selv. Rummet indeholder i sidste ende De Vises Sten, som Dumbledore forsøger at beskytte mod Voldemort. Flere af skolens lærere har hjulpet med at beskytte den med forskellige udfordringer. Rummet indeholder Hagrids gigantiske trehovedede hund ved navn Fluffy, der vogter over en lem. Ved spille musik falder hunden i søvn, og historiens hovedperson kan komme ned i lemmen.
Under lemmen er et mørkt rum med professor Spires udfordring, der består i Djævleslyngen. Den er lysfølsom plante, der forsøger at kvæle personer den fanger.
Det næste rum indeholder et stort antal forheksede flyvende nøgler og tre koste. Ved at fange den rette flyvende nøgle, er det muligt at låse døren op til det næste rum. Nøglerne er professor Flitwicks udfordring.
Rummet efter indeholder Professor McGonagalls enorme skakspil, hvor man skal spille sig igennem rummet ved at tage plads som en af brikkerne og spille mod de forheksede brikker.
Hermione bliver dronning, Ron bliver springer. Harrys placering er ukendt, men han sætter kongen mat i slutningen af spillet.
Rummet efter har professor Quirrell placeret en stor trold, der skal forhindre videre passage. Da historiens hovedpersoner ankommer til dette rum, har Quirrell allerede været der og har slået trolden ud.
Døren til det efterfølgende rum bliver dækket af ild, når man træder ind. Den næste dør dækkes af sort ild, og på et bord findes syv forskellige eliksirer: to af dem tillader én at gå tilbage igennem flammerne til det foregående rum, to gør skade på den som indtager dem, to gør slet ikke noget og én tillader at man fortsætter igennem flammerne til næste rum. Dette er Snapes udfordring og kræver logik for at løse, noget der ifølge Hermione Granger er noget mange troldmænd ikke besidder.
Det sidste rum indeholder Drømmespejlet, hvori De Vises Sten er. For at få fat i stenen, skal man ønske at få fat i den, men ikke at bruge den. Det er Dumbledores udfordring og ifølge ham selv "var det en af mine bedre ideer, og mellem os sagt siger det ikke så lidt". I dette rum få kæmpe Quirrell, der er besat af Voldemort, og Harry om stenen, hvilket resulterer i at Quirrell dør, da Voldemort forlader hans krop.
Indgangen til rektors kontor er skjult bag en umådelig grim statue af en gargoil på syvende sal, der kommer til live og springer til side, når man siger det rigtige kodeord. Bag muren bevæger en vindeltrappe sig langsomt opad. Oven for trappen er en blank egetræsdør med messingdørhammer udformet som en grif. Kontoret er et stort cirkelrundt lokale med rokokoborde med finurlige små sølvinstrumenter, der blæser røg ud og laver lyde. På væggene er der billeder af alle tidligere forstandere for skolen. Der er et stort skrivebord på løvefødder og en pejs.
I Dumbledores tid sidder hans magiske fugl Føniks, som hedder Fawkes på en gylden pind lige inden for døren. I kontoret befinder Fordelingshatten og Gryffindorsværdet sig. Dumbledore har også Mindekarret stående på kontoret.
Kontoret kan blive forseglet, så kun den sande rektor kan komme ind. Dolora Nidkjær oplever at blive låst ude af kontoret, da hun bemægtiger sig rektor-posten.
I løbet af serien hører man følgende forskellige kodeord til kontoret (alle mens Dumbledore er rektor): "Citronsorbet" (bog 1), "Kakerlak-Bruno" (bog 2), "Flyvende Festfyrværkeri" (bog 5) og "Syrepropper" (bog 6).
Portrætterne på Dumbledores Kontor viser alle de tidligere forstandere for Hogwarts. Portrætterne rådgiver rektor og er "ærebundne til at tjene den nuværende rektor" (ifølge Armando Dippet). Blandt dem er (efter deres tid på Hogwarts):
Dexter Fortescue: I familie med Floridor Fortescue fra isbaren i Diagonalstræde
Everard Proudfoot: Forbundet til portræt i Mysteriedepartementet i Ministeriet for Magi i London
Dilys Derwent: Forbundet portræt på en gang på Skt. Mungos Hospital for Magiske Kvæstelser i London
Phineas Nigellus Black: Forbundet til et portræt Grumsted Plads Nr. 12 i London
Severus Snape: Tidligere lærer i Eliksirer og Forsvar mod Mørkets Kræfter-lærer
Hospitalsfløjen er det sted folk kommer hen, hvis de har fået mindre skader, for at blive behandlet af heksen Madam Pomfrey. Gennem bøgerne ses hun behandle bl.a. en rift i armen, brækkede knogler, brandsår, ondt i maven og flere besvimelser. Hun formår også at gro nye knogler i en arm efter en fejlslagen formular. Større skader, som da Katie Bell fik store skader af en halskæde og var ved at dø, bliver sendt på Skt. Mungos Hospital for Magiske Kvæstelser.
Firenze har posten som lærer i spådom, og hans klasselokale bruges også som kontor, når eleverne ikke er der. Kontoret er et lille rum der er fyldt med skovomgivelser såsom mos, græs og træer for imitere Den Forbudte Skove. Firenze har kun kontoret i Harry Potter og Fønixordenen, Harry Potter og Halvblodsprinsen og Harry Potter og Dødsregalierne. Firenzes kontor ligger i stueetagen på Hogwarts, fordi Firenze ikke er god til trapper.
Posten som lærer i Forsvar mod Mørkets Kræfter skifter ejermand seks gange i løbet af bøgerne, og derfor er kontoret også indrettet forskelligt.
Professor Quirrells kontor har kontor tæt ved undervisningslokalet, som ligger i stueetagen af slottet nær quidditchbanen.
Professor Glitterik Smørhårs kontor er ligger i et tårn, hvor man skal op ad en trappe for at komme derhen. Kontoret er fyldt med billede af Smørhår selv. Dette kontor er et andet end det, som professor Quirrell har i De Vises Sten, og dette kontor bliver benyttet af resten af lærerne på posten.
I Harry Potter og Fangen fra Azkaban, hvor professor Remus John Lupus har læreposten Forsvar mod Mørkets Kræfter er kontoret bl.a. indrettet med et træbord. Lupus opbevarer Røverkortet på kontoret, efter han konfiskerer det fra Harry. På kontoret er også hans kufferter, sko og tøj.
Professor Alastor "Skrækøje" Dunder (Barty Ferm Jr.) har indrettet kontoret med sit fjendespejl og en fortryllet kiste med syv låse, hvor den falske Dunder opbevarer den rigtige Dunder, samt alle sin Luskometre og Sandhedsdetektorer, desuden har han også al sin Polyjuice-eliksir der.
Under Dolora Nidkjærs virke som lærer har rummet lyserøde vægge med billede af katte. Hun benytter kontoret til at forhøre og afstraffe elever. Bl.a. må Harry sat til at skrive "Jeg må ikke lyve" ved en pult med blodpenne.
Efterfølgende overtages kontoret af først Severus Snape og derefter Amycus Carrow, dog uden at kontoret bliver beskrevet.
Professor Schnobbevoms kontor ligger langt væk fra eliksirklasselokalet og er udstyret med stole, borde og sofaer, desuden er der også en pejs og et gulvtæppe. Schnobbevoms dør ligner meget den ved Fornødenhedsrummet[kilde mangler], og han har også et andet kontor ved siden af, hvor der er en dør i det første kontor. Schnobbevoms kontor er også blevet brugt til en julemiddag for hans yndlingselever, som bl.a. indbeffatter Harry og Hermione. Schnobbevoms kontor er også det sted, hvor Ron bliver forgiftet ved at drikke ingefærøl.
Professor Snapes kontor ligger i krypten og ligger meget tæt på eliksirklasselokalet. I Harry Potter og Flammernes Pokal kaster Snape en besværgelse over det lager af eliksiringredienser, han har gemt. Det lykkes dog husalfen Dobby at trænge igennem besværgelsen og stjæle gælletang til Harry.
Kontoret er belyst men dystert, med en pejs tilsluttet Susenetværket, der gør det muligt at transportere sig gennem ilden til andre pejse. Sådan kommunikerede Snape med Remus Lupus og det var også sådan at Lupus ankom til Snapes kontor. De dårligt belyst vægge er dækket af en række glaskrukker, der indeholder eliksirer og ingredienser. I hjørnet står et skab, hvor han gemte sit private lager, som Dobby stjal fra.
Professor Sibyll Trelawney har posten som lærer i Spådom, og klasselokalet bruges også som kontor, når eleverne ikke er der, og kontoret er lille og lummert og der er ofte tilrøget, det er i kontoret hun har alle sine sherryflasker, der ikke er drukket, hendes kontor er fyldt med krystalkugler og hun har et lille bord med dug. I Fønixordenen bliver Trelawney fyret af Storinkvisitoren og Firenze bliver sat i hendes sted. da Nidkjær er borte kommer Trelawney tilbage, dog deler hun nu timerne med Firenze.
Køkkenet befinder sig lige under Storsalen og er lige så stort. Adgangen til køkkent foregår igennem en stor lys stenpassage, der er udsmykket med muntre malerier. Døren er skjult bag et maleri af den store frugtskål, der åbnes når man kilder en pære, der bliver til et stort grønt dørgreb. I køkkenet er der fire store langborde, præcis som i Storsalen. Her bliver al maden placeret og med magi transporteret oven på, når det er tid til et måltid. Når maden forsvinder fra bordene i Storsalen, kommer den tilbage ned i køkkenet. I den ene ende af rummet er der en masse murstensovne til at tilberede maden i. Potter og pander hænger i snesevis langs væggene.
Personalet i køkkenet består af over 100 husalfer. Både Dobby og Winky arbejder i køkkenet.Fred og George Weasley har ofte stjålet mad i køkkenet. De siger at husalferne stikker en hel skinke, hvis man kommer ned og siger, at man er lidt småsulten.
I Storsalen bliver alle måltider på Hogwarts indtaget. Det er en enorm sal med plads til alle skolens elever og lærere. Loftet er fortryllet, så det viser en præcis gengivelse af himlen uden for. Der er fire store langborde – ét til hvert kollegie, og et højbord til skolens personale. Bag højbordet er en dør med et lille tilstødende gemak. Storsalen bliver også brugt til festlige lejligheder som Juleballet, hvor bordene er stuvet af vejen, så der er plads til en scene med et band og et dansegulv. Uglerne ankommer hver morgen med post, så der må være mindst ét vindue uden rude, så uglerne kan komme ind og ud.
I ugleriet befinder alle elevernes ugler sig samt de ugler som skolen råder over, og som eleverne kan få lov at benytte. Det ligger øverst i vesttårnet over 4. sals hovedkorridor, og er et cirkelrundt rum med halm på gulvet. Der er ugleklatter, uglegylp og massevis af museskeletter på gulvet. De hundredvis af ugler har siddepinde oppe under tårnets tagkonstruktion. Der er ingen ruder i vinduerne, så uglerne kan flyve ind og ud.
En magisk fjerpen finder frem til, når en troldmand eller heks bliver født, og noterer det i en bog. Hvert år tjekker en lærer denne bog, og sender et brev ud til børn, der er blevet elleve år inden d. 31. august. Svaret på brevet skal komme inden d. 31. juli. Brevet indeholder også en liste med ting, som eleverne skal medbringe til skolen. På listen står der hvilke bøger, ingredienser og lignende som eleven skal bruge i løbet af skoleåret.
Følgende ting skal eleverne anskaffe sig da de skal bruges gennem hele skoletiden:
En sort vinterkappe med sølvhægterDisse beklædningsgenstande skal have navnemærker
En messingvægtTil hvert år skal der indkøbes et sæt nye bøger til de forskellige fag. Langt de fleste gør disse indkøb i Diagonalstræde, der ligger i London bag Den Utætte Kedel. Elever der ikke har de nødvendige finansielle midler til at indkøbe sine skoleting får hjælp af en særlig fond på skolen, der hjælper dårligt stillede elever.
Mugglerfødte børn, der ikke forventes at have nogen viden om sine evner og ikke kender til den magiske verden, får brevet leveret af en fra Hogwarts, der fortæller elevens forældre eller værge om det magiske samfund.
Det er tilladt for en elev at medbringe en kat, en tudse eller en ugle. Førsteårselever må ikke medbringe deres egen kost.
Elever der skal til Hogwarts, rejser med Hogwartsekspressen fra London til Hogsmeade. Ved ankomsten bliver førsteårseleverne hentet af Hagrid, der tager dem på den traditionelle tur i små forheksede både, der selv kan sejle over søen og ind under slottet i en stor hule, med en lille underjordisk havn. Herfra fører trapper dem op til indgangshallen. De venter i et sideværelse, indtil resten af skolens elever er blevet bænket i Storsalen. Herefter bliver de ledt ind i Storsalen af vicerektor, hvor de skal fordeles på det forskellige kollegier af Fordelingshatten. Først synger hatten en sang, herefter bliver eleverne kaldt op efter navn, de bliver placeret på en taburet, får hatten på hovedet og den fortæller så, hvilket kollegium hver enkelt nye elev skal bo på. Når alle elever er fordelt, spises der en festmiddag, der efterfølges af rektors ganske korte tale, der indeholder noget praktisk information om det kommende skoleår.
De ældre elever kører med tilsyneladende hesteløse diligencer fra Hogsmeade op til Hogwarts’ indgangsdør. På sit femte år opdager Harry dog, at det er Thestraler, der trækker vognene. Skabningerne, der er nogle hestelignende væsner med vinger, har den egenskab at man ikke kan se dem, før man har set en person dø.
Skolen er inddelt i 4 forskellige huse eller kollegier, hvor alle skolens elever er fordelt. De fire kollegier hedder Gryffindor, Hufflepuff, Ravenclaw og Slytherin og de er opkaldt efter skolens fire grundlæggere Godric Gryffindor, Helga Hufflepuff, Rowena Ravenclaw og Salazar Slytherin.
Oprindeligt håndplukkede hver af de fire grundlæggere elever til deres respektive kollegie. Da de indså at de ikke kunne blive ved med at vælge elever til deres kollegie, tog Godric Gryffindor sin hat af, og de puttede alle fire deres viden i hatten. Således kunne den placere eleverne på det mest passende kollegium, når de fire grundlæggere var døde og borte. Siden da har det været praksis at eleverne ved ankomst bliver fordelt på de forskellige kollegier af Fordelingshatten ved starten af deres første år.
Hvert kollegie har en lærer, et såkaldt kollegieoverhoved, og et husspøgelse tilknyttet.
Gryffindor vægter tapperhed og mod højt. Kollegiet har en løve som maskot og dets farver er rød og guld. Disse farver bærer kollegiets quidditchhold også på deres dragter. Kollegieoverhovedet er forvandlingslæreren Minerva McGonagall og dets husspøgelse er Sir Nicholas de Mimsy-Porpington, bedre kendt som Næsten Hovedløse Nick.
Gryffindors opholdsstue befinder sig på syvende sal i det højeste tårn på Hogwarts. Indgangen er skjult bag et maleri af Den Fede Dame, der kræver det rigtige kodeord for at lade elever komme ind. I Fangen fra Azkaban bliver maleriet for en kort periode skiftet ud med maleriet af Sir Cadogan, efter at Den Fede Dame er blevet angrebet af Sirius Black. Opholdsstuen er rundt og møbleret med bløde lænestole, vakkelvorne borde og en pejs. Der er to vindeltrapper, der fører op til henholdsvis drengenes og pigernes sovesal. Vindeltrappen op til pigernes sovesal er udstyret med en alarm, der gør at hvis drenge betræder trappen op til pigernes sovesal, smelter trappen og bliver til en rutsjebane. Der er ingen anordning, der forhindrer det modsatte.
Gryffindorkollegiet blev oprettet af Godric Gryffindor og er opkaldt efter ham. Ifølge Rowling svarer Gryffendor nogenlunde til elementet ild.
Harry går på Gryffindor, selvom Fordelingshatten oprindeligt ville have placeret ham på Slytherin. Peter Pettigrew er den eneste Dødsgardist, der har gået på Gryffindor.
Udover Ron og Hermione går følgende elever fra Harrys årgang på Gryffindor: Neville Longbottom, Seamus Finnigan, Dean Thomas, Lavender Brown, Pavarti Patil.
Hufflepuff blev oprettet af Helga Hufflepuff, og det er for de loyale, gode og ærlige. Flid og venners ven vægtes også højt. Maskotten er en grævling og kollegiets farver er kanariegul og sort. Overhovedet for Hufflepuff er botaniklæreren Professor Spire og husspøgelset er Den Tykke Abbed.
Opholdsstuen befinder sig et sted i kælderregionen tæt ved køkkenet. Indgangen befinder sig bag et maleri, der kræver et kodeord for at lukke folk ind. Selve opholdsstuen er møbleret med gule sofaer og lænestole. Der er gange der fører ned til sovesalene, som alle har runde døre. Det er indrettet meget som et grævlingebo og ifølge Rowling svarer Hufflepuff nogenlunde til elementet jord.
På Harrys årgang kendes kun fem navngivne elever; Hannah Abbott, Susan Bones, Ernie MacMillan, Megan Jones og Justin Finch-Fletchley.
Ravenclaw er kollegiet for de intelligente og kloge. Kollegiet har en ørn som maskot og blå og bronze er dets farver. Kollegieoverhovedet er besværgelseslæreren Filius Flitwick. Det blev oprettet af Rowena Ravenclaw og hendes datter Helena Ravenclaw, bedre kendt som Den Grå Dame, er kollegiets husspøgelse.
Opholdstuen bliver først beskrevet i Harry Potter og Dødsregalierne. Den befinder sig i et tårn i den vestlige side af Hogwarts og er møbleret med store lænestole og bogreoler, og det hele er holdt i blå farver. Loftet er lidt ligesom loftet i Storsalen, da det er en perfekt kopi af stjernerne udenfor. Der er også en statue er Rowena Ravenclaw, som bærer et diadem. Ifølge Rowling svarer Ravenclaw nogenlunde til elementet luft.
For at komme ind i opholdstuen skal man svare rigtigt på en logisk gåde, så på den måde adskiller det sig fra Gryffindor, Hufflepuff og Slytherin, hvor man bare skal have et kodeord. Hvis ikke man kan svare rigtigt på gåden bliver man ikke lukket ind. Uanset om man er Ravenclawelev eller ej.
Følgende elever fra Harrys årgang går på Ravenclaw: Terry Boots, Mandy Brocklehurst, Anthony Goldstein og Padma Patil (Pavarti Patil’s tvillingesøster). Desuden går Cho Chang, som Harry datede på sit femte år, også på Ravenclaw.
Slytherin er for de som ingen midler skyr, for de ambitiøse og dristige. Fordelingshatten nævner også elever på Slytherin som "magtens kandidater". Det er en kendt sag at Slytherin har fostret nogle af de ondeste troldmænd, der har levet, men som sådan er kollegiet ikke ondt. Voldemort gik på Slytherin, og stort set alle hans tilhængere – de såkaldte Dødsgardister – har også gået på Slytherin bortset fra Peter Pettigrew som gik på Gryffindor. En slange er Slytherins maskot og farverne grøn og sølv er tilknyttet kollegiet. Eliksirlæreren Severus Snape er overhoved for kollegiet indtil slutningen af Harry Potter og Halvblodsprinsen, hvorefter det tidligere kollegieoverhoved samt eliksirlæreren Horatio Schnobbevom overtager posten.
Kollegiet er oprettet af Salazar Slytherin og går meget op i hvilken slægt man kommer fra, og optager helst kun fuldblods troldmænd. Mugglerfødte er der, så vidt vides, ingen af.
Opholdstuens indgang findes bag en stenvæg i krypten, og man skal sige et kodeord for at komme ind. I Hemmelighedernes Kammer er kodeordet "Rent blod". Opholdstuen befinder sig under søen, og er et langt lavloftet rum, med rå kampestensvægge og møbleret med møbler i Slytherins farver og grønne lamper hængende i kæder ned fra loftet, der også er lavet af sten. Ifølge Rowling svarer Slytherin nogenlunde til elementet vand.
Harry’s største fjende på Hogwarts, Draco Malfoy, er Slytherinelev. Ligeledes er Vincent Crabbe, Gregory Goyle, Pansy Parkinson, Millicent Bulstrode (bliver kaldt Polly Pitbull i de første danske oversættelser), Tracey Davis, Daphne Greengrass, Theodore Nott og Zabini Blaise alle elever på Slytherin.Fordelingshatten ville oprindeligt have placeret Harry på Slytherin, men han protesterede, da både Ron og Hagrid havde talt dårligt om kollegiet.
Skoleåret på Hogwarts er opdelt meget som de ikke-magiske skoler på Storbritannien, med tre semestre delt af juleferie, påskeferie og en sommerferie på syv uger. Elever kan vælge at blive på Hogwarts i både jule- og påskeferien, og der er ingen undervisning i ferierne. De skal dog hjem i sommerferien. I juleferien er der en julemiddag d. 24. om aftenen. Påskeferien er dog ikke altid ferie for eleverne, da der er mange opgaver og meget, der skal læses, fordi eksamenerne er lige om hjørnet på denne tid af året.
Der er normalt fire festmiddage om året. Der er en festmiddag ved starten af første semester, en halloweenfestmiddag, julemiddagen og en festmiddag ved afslutningen på skoleåret. Desuden er der også en festmiddag for at fejre Turneringen i Magisk Trekamp på Harrys fjerde år.
Alastor "Skrækøje" Dunder (i virkeligheden Barty Ferm Jr. i forklædning) – Lærer i Forsvar mod Mørkets Kræfter i Flammernes Pokal.
Alecto Carrow – Lærer i Mugglerstudier i Dødsregalierne efter Voldemort dræbte Charity Burbage. Dødsgardist og viceforstanderinde i Snapes rektor-tid.
Amycus Carrow – Lærer i Forsvar mod Mørkets Kræfter i Dødsregalierne, Dødsgardist, vicerektor i Snapes rektor-tid.
Armando Dippet – Rektor på Detlev's tid umiddelbart inden Dumbledore bestrider embeddet.
Cuthbert Binns – Lærer i Magiens Historie, faldt i søvn i sin stol og svævede ud af sin krop, er nu spøgelse.
Dolora Jane Nidkjær – Bliver en overgang lærer i Forsvar mod Mørkets Kræfter, Storinkvisitor og rektor i Fønixordenen.
Firenze – en kentaur. Bliver lærer i Spådom i Fønixordenen. I Halvblodsprinsen og Dødsregalierne deler han timerne med Sibyll Trelawney.
Glitterik Smørhår – Lærer i Forsvar mod Mørkets Kræfter (Hemmelighedernes Kammer).
Godric Gryffindor – En af de første rektorer, duellant, stifter af Hogwarts, Gryffindor-overhoved.
Helga Hufflepuff – En af de første forstanderinder, Hufflepuff-overhoved, stifter af Hogwarts.
Horatio Schnobbevom – Lærer i Eliksirer (Halvblodsprinsen), tidligere overhoved for Slytherin før Snape, repræsenterer som overhoved for Slytherin efter Snape flygter.
Minerva McGonagall – Lærer i Forvandling, vicerektor i Dumbledores rektor-tid, Gryffindor-overhoved.
Quirinus Quirrel – Lærer i Forsvar mod Mørkets Kræfter i De Vises Sten, tidligere lærer i Mugglerstudier.
Remus John Lupus – Lærer i Forsvar mod Mørkets Kræfter i Fangen fra Azkaban, varulv.
Rubeus Hagrid – Nøglebærer og godsforvalter på Hogwarts, lærer i Magiske Dyrs Pasning og Pleje efter Kedelbrand (fra Fangen fra Azkaban).
Rowena Ravenclaw – En af de første forstanderinder, Ravenclaw-overhoved, stifter af Hogwarts.
Salazar Slytherin – En af de første rektorer, Slytherin-overhoved, stifter af Hogwarts.
Severus Snape – Lærer i Eliksirer fra De Vises Sten til Fønixordenen. Lærer i Forsvar mod Mørket Kræfter i Halvblodsprinsen og rektor i Dødsregalierne. Overhoved for Slytherin efter Horatio Schnobbevom.
Sibyll Trelawney – Lærer i spådom. Bliver fyret i Fønixordenen, men genansat i Halvblodsprinsen, hvor hun dog deler sine timer med kentauren Firenze.
Wilhelmina Makkeret – Lærer i Magiske Dyrs Pasning og Pleje (vikar for Hagrid) (spøgelse, ifølge filmen).
Wilkie Twycross – Lærer i Spektral Transferans, arbejder i Ministeriet for Magi.
På Hogwarts er der mindst 20 spøgelser, men det er kun ganske få af dem, der er beskrevet. Et større antal spøgelser kommer og gæster Hogwarts i anledning af Sir Nicholas de Mimsy Porpingtons 500 års dødsdag.
Næsten Hovedløse Nick (Sir Nicolas De Mimsy-Porpington) – Gryffindors husspøgelse
Peeves – en poltergeist, der fornøjer sig med at drille elever og til tider også lærere på Hogwarts.
Hulkende Hulda – en pige der døde af basilisken, der bor i Hemmelighedernes Kammer. Hun huserer på pigetoilettet på anden sal, men besøer til tider også andre dele af slottet.
I løbet af serien er talrige lektioner i forskellige fag beskrevet. Alle lærere såvel som rektor, skal tiltales "Professor", og de har hver specialiseret sig i ét enkelt fag. Disse fag er Astronomi, Besværgelse, Botanik, Eliksirer, Forvandling, Forsvar mod Mørkets Kræfter og Magiens Historie. Disse fag har alle elever de første fem år af deres skoletid. I slutningen af andet år, skal eleverne vælge mindst to nye fag ud af en liste på fem; Magiske Dyrs Pasning og Pleje, Mugglerstudier, Runer, Spådom og Talmagi.
Til hvert fag høre en eller flere bøger, der skal købes inden skoleårets begyndelse. I særlige tilfælde kan elever få lov at låne lærerbøger, som Harry og Ron i Halvblodsprinsen, da ingen af dem troede de kunne få Eliksirer og derfor ikke havde købt den påkrævede bog. I alle fag skal der laves lektier i form af sider, der skal læses og opgaver der skal afleveres. Det er meget forskelligt fra lærer til lærer, hvor mange lektier der bliver givet for, og hvor store krav der er til afleveringerne.
Astronomitimer finder sted i astronomitårnet, der er det højeste tårn på Hogwarts. Ikke en eneste astronomitime er beskrevet i hverken bøgerne eller filmene. Harry’s eksamen i astronomi er dog beskrevet i Fønixordenen, hvor han skal fremstillet et komplet stjernekort. En del hjemmearbejde bliver nævnt, og det inkluderer at lære stjernernes navne og placering, stjernebilleder og planeterne og deres baner.
Besværgelser går ud på at ændre en tings egenskaber. Timerne er ofte kaotiske og larmende og eksplosioner forekommer med jævne mellemrum. Filius Flitwick underviser i besværgelser.
I botanik lærer man om magiske planter og hvordan man passer dem, hvordan man udnytter deres magiske evner, eller hvordan man bekæmper dem. Timerne foregår i drivhusene uden for selve slottet. Professor Spire underviser i botanik.
Botanik er det eneste fag, hvor Neville Longbottom excellerer. I epilogen i Dødsregalierne bliver det afsløret, at han bliver lærer i botanik på Hogwarts.
Eliksirer handler om at blande miksturer med magiske egenskaber. Det kræver de rette ingredienser og rigtige mængder og den rette temperatur og rækkefølge af, hvornår man tilsætter ingredienserne. Selv antallet af gange man rører rundt, og hvilken vej der røres kan også spille ind. Timerne foregår i krypten, og beskrives som triste og tryggede. I klasselokalet står glas med dyr i sprit og ingredienser og sære væsker. Professor Snape underviser i faget til og med Harry’s femte år på Hogwarts, hvor Horatio Schnobbevom overtager.
Forvandling kunsten at forvandle et objekts form og størrelse. Den første time Harry har i faget skal eleverne forvandle et strå til en nål. Professor McGonagall underviser i forvandling og hun demonstrerer også forvandlingen af sig selv til en kat.
Forsvar mod Mørkets Kræfter beskæftiger sig, som navnet antyder, med forsvar mod mørkets kræfter. Eleverne lærer defensive teknikker til at blokere besværgelser, forbandelser og forhekselser kastet af andre troldmænd og hekse, og de lærer at beskytte sig for farlige væsner.
Hvert eneste år Harry går på Hogwarts, er der en ny lærer i Forsvar mod Mørkets Kræfter. I Hemmelighedernes Kammer siger Hagrid, at folk er bange for jobbet, fordi de tror stillingen er forbandet, da ingen er lærer i mere end et skoleår. Således har Harry været undervist af følgende lærere: Professor Quirrell i det første år, Professor Smørhår på sit andet år, Professor Lupus på det tredje år, en falsk Professor Dunder på fjerde år, Professor Nidkjær på sit femte år og Professor Snape på sit sjette år på Hogwarts. I Harry Potter og Dødsregalierne går Harry ikke på skolen, men dødsgardisten Professor Carrow underviser i faget, der ifølge Neville blot er Mørk Magi, da eleverne bl.a. bliver sat til at udføre Doloroso-forbandelsen på hinanden som afstraffelse.
Professor Dumbledore (rektor i De Vises Sten til og med Halvblodsprinsen) siger, at han tror, at Voldemort har kastet en forbandelse over stillingen, som hævn for at han ikke selv fik den, da han ansøgte. Rowling har udtalt, at der har været en forbandelse over jobbet, men efter Voldemorts død er forbandelsen hævet, og der har været en stabil lærer i de nitten år, der går frem til epilogen.
Magiens Historie er læren om den magiske verdens større begivenheder. Dette omfatter Nisseoprør, Kæmpekrige og oprindelsen af det hemmelige magiske samfund. Det bliver betragtet som det mest kedelige fag på Hogwarts. Bl.a. fordi der ikke er nogle praktiske lektioner. Desuden er læreren, Professor Binns, et ældgammelt, indskrumpet spøgelse med en pibende, monoton stemme, der har en garanteret søvndyssende virkning.
I Magiske Dyrs Pasning og Pleje lærer eleverne at passe og pleje magiske dyr og væsner. Den tidligere lærer Professor Kedelbrand går på pension umiddelbart inden Harrys tredje år på Hogwarts, hvorefter Hagrid bliver lærer i faget til sin store begejstring. Hagrids timer er ofte kaotiske, hvis ikke direkte farlige, da Hagrid ikke er i stand til at bedømme, hvad der kan være farligt for hans elever.
Timerne foregår udendørs, gerne i nærheden af Hagrids hytte, eller i udkanten af Den Forbudte Skov. I nogle perioder er Hagrid ikke i stand til at varetage undervisningen og i disse perioder underviser vikaren Wilhelmina Makkeret, og især pigerne er tilfredse med hendes timer.
Faget, som mange troldmænd mener er overflødigt, handler om at lære om muggleres liv og vaner. Da mange troldmænd og hekse er opvokset i troldmandsfamilier, har de meget begrænset kendskab til den ikke-magiske verden. Den eneste man hører om, som følger faget, er Hermione, der kun har faget i et enkelt år.
I Dødsregalierne dræber Voldemort den tidligere lærer i faget, fordi hun ikke retter sig efter Dødsgardisterne og giver et positivt indtryk af mugglere. Herefter "underviser" Alecto Carrow i faget, men det går mest ud på, at beskrive mugglere som undermennesker eller dyr, der ikke har ret til at leve og skal forfølges.
Det er mest et teoretisk fag, der går ud på at lærer runer og studere gamle runeskrifter. Hermione har dette fag, som Babbling Bathsheba underviser i.
Spådom handler om at forudsige fremtiden. Det gøres via mange forskellige metoder bl.a. teblade, krystalkugler, kiromanti (håndlæsning), kortlæsning (med både tarotkort og almindelige spillekort), astrologi og drømmetydning.
Spådom er en af de mest upræcise former for magi, da det er meget svært og usikkert at forudsige fremtiden. Nogle hævder, som læreren i faget Professor Trelawney, at de har en særlig gave der gør dem i stand til at skue ind i fremtiden. Sande "seere" er dog, ifølge Dumbledore, uhyre sjældne. Undervisningern foregår i et lummert lokale øverst i spådomstårnet, hvor der altid er meget tilrøget af røgelse. Da Trelawney bliver fyret af Dolora Nidkjær bliver kentaureren Firenze ansat som Spådomslærer. Han bruger stjernerne og planeterne til at forudsige fremtiden, og er meget svævende. Han får et klasselokale indrettet som en skov i stueetagen, da han ikke er så god til at gå på trapper. Da Dolora Nidkjær er væk fra skolen igen, bliver Trelawney genansat, og Firenze og hende deler undervisningen mellem sig.
Talmagi handler om de magiske egenskaber ved tal. Det er Hermiones yndlingsfag, og skulle ifølge hende være meget svært. Professor Vektor underviser i dette fag.
Flyvning på forheksede kosteskafter er et fag som kun førsteårselever har, og det er det eneste fag med egentlig fysisk udfoldelse. Der bliver kun beskrevet én eneste flyvelektion i løbet af hele serien. Madam Hooch, som også er dommer ved quidditchkampe, underviser i dette fag.
Spektral Transferens er ikke en egentligt fag, men et kursus, som eleverne kan tage. Her lærer man spektral transferens der er en form for magisk teletransportation, hvor man forsvinder fra et sted og kommer frem et andet sted. Det kræver at man har licens til det, og at man er fyldt sytten år, da det kan være meget farligt, hvis ikke det bliver udført korrekt; man kan komme til at efterlade kropsdele.
Det er normalt ikke muligt at benytte sig af spektral transferens på Hogwarts’ område, men under kurserne hæves besværgelsen i visse områder af skolen for en periode. Dette gør det muligt for de elever på sjette årgang, som er fyldt 17 år, at øve sig i spektral transferens i Storsalen under kyndig vejledning af Wilkie Twycross, der er instruktør i spektral transferens og udsendt af Ministeriet.
I de første fire år af skolegangen på Hogwarts skal man blot bestå alle sine fag, for at komme op i næste klassetrin. Man får normalt karakterer på en numerisk skala fra 0-100, selvom det lykkes Hermione at score 112% til eksamen i Besværgelse på sit første år, og 320% i Mugglestudier i Fangen fra Azkaban. Hvis en elev dumper en eksamen skal han eller hun gentage det forgange skoleår. For at kvalificere sig som en registreret udøver af magi, skal man gå op til en eksamen i slutningen af det femte år, hvor man tager sine U.G.L’er (Udmærkelse for Genialitet og Lærevillighed). Hvis man får en høj nok karakter, kan man fortsætte med faget på højere niveau i de to sidste år af sin skolegang og tage sin Forfærdeligt Udmattende Troldmands-eksamination (F.U.T.). Normalt er "Over Forventning" nok til at fortsætte til en F.U.T-grad, selvom Professor Snape kræver, at man får "Fremragende" for, at han vil fortsætte med en elev til en F.U.T.-eksamen.
Hvis en elev dumper, eller ikke får en høj nok karakter i et fag, kan han eller hun ikke fortsætte med det pågældende fag i det to sidste år.
Dagen begynder med morgenmad i Storsalen kl. 08:30, hvor elever sidder ved deres kollegie’s langbord, og kan socialisere eller afslutte hjemmearbejde. Rektor og alle lærerne spiser ved højbordet i den fjerne ende af salen. Under morgenmaden ankommer uglerne med post i form af Profettidende, breve fra forældre og venner eller pakker hjemmefra. En klokke ringer den første time ind, der starter klokken 9.
Der er to lange morgenlektioner inden frokost, med en kort pause imellem, så eleverne kan nå hen til deres næste time. Efter frokost, der foregår i Storsalen, fortsætter undervisningen kl. 13. Der er endnu en pause om eftermiddagen, hvor der bliver serveret te. Lektionerne varer omkring 45 minutter og undervisningen ender ved femtiden. Førsteårselever har af og til fredag eftermiddag fri, mens sjette- og syvendeårselever har adskillige fritimer i løbet af ugen, hvor de forventes at bruge tid på at studere. Om aftenen er der aftensmad i Storsalen, hvorefter eleverne forventes at være i deres respektive opholdsstuer eller på biblioteket for at studere. Astronomitimer foregår sent om aftenen i astronomitårnet.
De fire opholdsstuer til kollegierne har en hemmelig indgang, der kun er kendt af eleverne og lærere fra pågældende kollegium, og kræver at kodeord for at få adgang (med undtagelse af Ravenclaw, hvor man skal svare rigtigt på en gåde). Opholdsstuerne har lænestole og sofaer til afslapning, og borde til at lave lektier ved. Der er en pejs til at holde rummet varmt, og eleverne bruger oftest aftenerne på at slappe af eller laver hjemmearbejde. Der er en opslagstavle med beskeder, opslag og salg af bøger osv.
Der er to afdelinger for sovesale i hver opholdsstue – en for drenge og en for piger. Hver årgangs drenge og piger, har deres egen sovesal. Den er møbleret med en stor himmelseng og et natbord til hver elev. Der er en besværgelse, der gør det umuligt for drenge at komme ind i pigernes sovesal, men der er ikke nogen der forhindrer det modsatte.På annoncerede weekender kan Hogwartselever fra tredje år eller derover, med skriftlige tilladelser for forældre eller værge, få lov at gå til den nærliggende troldmandslandsby Hogsmeade, hvor de kan slappe af og nyde kroerne og butikkerne. Tilsyneladende er der et godt forhold mellem skolen og landsbyen, og skolens elever og de lokale landsbyboere kommer godt ud af det med hinanden. Af populære steder kan nævnes kroen De Tre Koste, Zonkos Spøg og Skæmt, slikbutikken Kandisbaronen, hvor der altid er stuvende fuld af Hogwartselever og Det Hylende Hus, der skulle være det mest hjemsøgte sted i hele Storbritannien.
Al maden på Hogwarts bliver tilberedt i slottets store køkken, der ligger direkte under Storsalen. Køkkenpersonalet er alle husalfer, der laver et stort antal forskellige retter til hvert måltid. I køkkenet er der fire kollegieborde, præcis som i Storsalen, hvor maden bliver placeret og derefter på magisk vis transporteret op til bordende lige ovenpå til måltiderne. Retterne er normalt britiske, men ved særlige lejligheder bliver der også serveret udenlandske retter (bl.a. til festen i anledning af Turneringen i Magisk Trekamp, hvor der blev serveret bouillabaisse til ære for de udenlandske elever fra Durmstrang og Beauxbatons).
Udover vand bliver der normalt serveret mælk, appelsinjuice, te og græskarjuice til måltiderne. Til juleballet på Harrys fjerde år, bliver der serveret ingefærøl.
I fritiden fordriver Hogwarts’ elever tiden med mange forskellige ting. Her er nogle af de spil og sportsgrene der bliver nævnt i serien.
Quidditch er den absolut mest populære sportsgren i troldmandsverdenen. Den foregår flyvende omkring på koste og sporten er selvfølgelig også umådeligt populær blandt eleverne på Hogwarts. Dygtige quidditchspillere fra professionelle hold har samme popularitet som mugglernes fodboldspillere. Hvert kollegium har et quidditchhold, der kæmper mod de andre kollegier om Quidditchpokalen. Kampene overværes af resten af skolen samt lærerne. Til holdkampe er Madam Hooch dommer, på nær en enkelt undtagelse, hvor Snape insisterer på at overtage dommerjobbet i De Vises Sten, for at beskytte Harry fra Professor Quirrell.
Holdene består af syv spillere, og gerne en eller to i reserve. Desuden er der en holdkaptajn, som vælges af skolen. Kaptajnen spiller med, men fungerer også som træner for holdet. Det er holdkaptajnen som planlægger træningen, lægger strategier og leder udvælgelsen af nye spillere. Da Harry kommer på Gryffindors hold er målmanden Oliver Wood holdkaptajn. Senere bliver Harry selv holdkaptajn.
Optagelserne til kollegiernes quidditchhold sker gerne i den anden uge af skoleåret. Man skal henvende sig til Madam Hooch, hvis man vil med til prøverne. Undtagelsen er dog Harry, der bliver hvervet efter sin første flyvetime, hvor Professor McGonagall ser hans evner. Quidditchsæsonen starter i oktober, og den første kamp bliver spillet i november.
Turneringen er en mere en 700 år gammel konkurrence, der har været afholdt imellem de tre største skoler i Europa og skulle skabe bedre sammenhold imellem dem. Deltagerne var Beauxbatons, Durmstrang og Hogwarts. Skolerne skiftedes til at være vært for turneringen, som fandt sted hvert 5. år. Hver skole stiller med én turneringsdeltager, der bliver udvalgt blandt dem, som har lagt sit navn i Flammernes Pokal, som også er den pokal, der kæmpes om. Pokalen er magisk og vælger den elev, som er bedst egnet til turneringen. Dumbledore udtaler, at turneringen blev stoppet "da dødsfaldene blev for talrige", og turneringen har således ikke være afholdt i et helt århundrede, indtil man igen prøver i Flammernes Pokal. Afdelingen for Magiske Spil og Sportsgrene i Ministeriet for Magi står for konkurrencen, der bliver genindført med en aldersgrænse på 17 år, for at sikre sig, at eleverne kan nok magi til at klare prøverne.
Ifølge den falske "Skrækøje" Dunder er det en tradition, at man snyder for at vinde turneringen.
Man kæmper om æren, på sin skoles vegne, da vinderskolen har Flammernes Pokal ind til næste turnering. Desuden får vinderen af turneringen 1.000 Galleoner (møntfod i den magiske verden).
Selve turneringen har tre opgaver, der skal løses efter bedste evne. De bliver afholdt med nogle måneders mellemrum, så turneringen tager et helt skole år. Deltagerne får point efter, hvor godt de udfører prøverne. Dommerne, der uddeler pointene, er de tre skoleledere, samt Hr. Bartemius Ferm, der arbejder i Ministeriet som chef for Afdelingen for Intermagisk Kooropoationer og Ludo Ludomand, der er afdelingschef for Magiske Spil og Sportsgrene. I Flammernes Pokal starter deltagerne til den sidste prøve med den, der har flest point. Resten af skolen overværer, hvordan deltagerne løser opgaverne. Det vides ikke, hvad prøverne tidligere har bestået af, men det bliver nævnt at en basilisk gik amok og skadede alle 3 turneringsdeltagere i 1792.
Første prøve går ud på, at man skal få fat i et æg, fra en rugende drage. Ægget indeholder ledetråden til næste opgave.
Anden prøve skal deltagerne dykke ned på bunden af søen, hvor de skal hente "det som de mangler mest", hvilket viser sig at være den person, der er dem kærest.
Tredje prøve, at nå først igennem en enorm labyrint med en masse forhindringer, og ind til midten, hvor Flammernes Pokal er placeret.Troldmandsskak er ligesom et almindeligt skakspil, dog med den forskel at brikkerne er levende. Når eleverne slapper af i opholdsstuerne er der ofte nogle, der spiller Troldmandsskak. Ron er en dygtig skakspiller, og man hører også om, at Neville gerne vil spille, skønt hans evner ikke nævnes.
Spytkugler er lidt ligesom et almindeligt spil kugler, men med den forskel at de sprøjter en ulækkert lugtende væske i hovedet på modstanderen, når han eller hun mister point.
Hugtandsfrisbee, Knockoutboomerang og Skrigende Yoyo’er bliver alle nævnt som ting Filch har på listen over forbudte effekter på Hogwarts i Flammernes Pokal. Der vides ikke meget om dem, andet end at de tydeligvis har været flittigt brugt, da Filch har forbudt dem. Navnene siger givetvis meget om, hvilke egenskaber de har.
På Hogwarts er der et pointsystem, hvor hvert kollegie får point, hvis elever gør noget godt – f.eks. en særlig god besvarelse af en opgave, eller flid i timerne – og får fratrukket point ved overtrædelser af reglerne.
I indgangshallen er der opstillet fire timeglas i en lille niche over for indgangsdøren. De fire timeglas viser, hvor mange point hvert kollegie har. Gryffindor har rubiner i sit timeglas, Ravenclaw har safirer og Slytherin har smaragder. Det vides ikke hvilken slags Hufflepuff har, men det må antages at det er en gul ædelsten.
Alle lærere kan belønne og straffe elever med point. Desuden kan præfekter (se længere nede) også trække point fra kollegier, skønt de ikke kan straffe vejledere. Når point bliver lagt til eller trukket fra bliver timeglassene automatisk opdateret.
Ved afslutningsfesten hvert år vinder det kollegie, som har flest point, Kollegiepokalen, som det følgende år vil stå på kollegieoverhovedets kontor. Til afslutningsfesten er Storsalen dekoreret i vinderkollegiets farver.
Til afslutningsfesten i De Vises Sten tildeler Dumbledore point til både Harry, Hermione, Ron og Neville således at Gryffindor vinder Kollegiepokalen fra Slytherin, der har haft den syv år i træk, og det er således muligt at give point og trække fra helt frem til afslutningsfesten.
Udover at miste point på vegne af sit kollegie, kan man ved seriøse eller gentagne regelbrud blive straffet med eftersidning.
Ifølge pedellen Argus Filch har diverse torturlignende remedier været i brug indtil for ganske nylig. Arthur Weasley siger, at han stadig har ar fra afstraffelser fra sin skoletid.
Normalt sker afstraffelser med samtykke fra kollegieoverhovedet og kan omfatte specielle opgaver. F.eks. bliver Ron sat til at polere alle pokalerne i Trofærummet. Harry, Neville og Draco Malfoy bliver sendt med Hagrid ud i Den Forbudte Skov for at finde ud af, hvad der slår enhjørninge ihjel. Harry bliver, efter at have brugt besværgelsen "Sectrumsempra" på Malfoy, sat til at sætte Filch’ katalog over regelbrydere i alfabetisk rækkefølge og skrive nye kort, hvis de gamle er falmet eller spist af mus.
Dolora Nidkjær tvinger Harry til at skrive "Jeg må ikke fortælle løgne" om og om igen, med en sylespids magisk fjerpen, der, når man skrive med den, ridser, det man skriver ind i ens håndryg.
I meget alvorlige lovovertrædelser kan man bliver bortvist fra Hogwarts. Harry får sådan en trussel, da han bruger magi i nærheden af mugglere i begyndelsen af Fønixordenen, hvilket er en slem overtrædelse i troldmandssamfundet. Han bliver kaldt til høring i Ministeriet for Magi, hvor Dumbledore forsvarer ham. Han argumenterede med, at Harry handlede i selvforsvar, og at det i øvrigt er uden for Ministeriets område at bortvise elever. Dette tilkommer den siddende rektor eller Hogwarts’ bestyrelse. Professor Snape forsøger også at få udvist Harry, ligesom han forsøgte at få Harrys far, James Potter, udvist.
Det eneste eksempel på en elev, der er blevet bortvist, er Hagrid. Han blev bortvist, fordi han havde Aragog i et skab på skolen. Samtidigt var Slytherins monster løs, og Romeo Gåde Detlev Jr. udnyttede situationen og brugte Hagrid som syndebuk, selvom det i virkeligheden var ham selv, der havde sluppet monstret fri. Hagrid fik efter sin bortvisning knækket sin tryllestav, da han ikke fik sin U.G.L.-eksamen og derfor ikke må bruge magi.
Det bliver nævnt af Hermione i De Vises Sten, at man kan blive smidt ud, hvis man får et ufatteligt dårlige eksamensresultater til afslutningen på et skoleår. Dette kan dog godt være en overdrivelse fra Hermiones side, da Gregory Goyle, der virker dum som en trold, havde held til at undgå denne skæbne på Harrys første skoleår.
Lærere kan dele eftersidninger ud, hvis de er utilfredse med en elevs opførsel. Regelbrud uden for timerne blive som regel varetaget af pedellen og præfekterne. En elevs kollegieoverhoved har det sidste ord ved afstraffelse.
I sommerferien inden femte år bliver der valgt to vejledere (engelsk: Prefect) fra hvert kollegium. De har nogle ekstra privilegier og opgaver (de har bl.a. deres eget badeværelse, og skal tage sig af de yngre elever). De bliver ved med at være vejledere resten af deres skoletid, med mindre de bliver udnævnt til præfekt (engelsk: Head Boy/Girl) eller frataget deres "stilling". Der er fire eller seks vejledere fra hvert kollegium, som alle går på femte-syvende år. Hvis en af dem bliver udnævnt til præfekt bliver de ikke erstattet af en ny vejleder. Præfekter bliver udnævnt blandt syvendeårseleverne. En præfekt behøver ikke først at have været vejleder for at blive udnævnt. En præfekt har yderligere magtbeføjelser, og kan således trække point fra sit eget og andres kollegier og kan give eftersidninger ved regelbrud. De kan dog ikke straffe vejledere. Kaptajnen for et kollegies Quidditchhold har nogle af de samme privilegier som vejledere, bl.a. vejledernes badeværelse.
Slottet Hogwarts er enormt og ældgammel. Det huser mange hemmeligheder i form af skjulte korridorer, gange, rum og lignende. Dumbledore siger, at selv han ikke kender alle Hogwarts' hemmeligheder.
Under en faldlem i et rum bag en aflåst dør på Den Forbudte Korridor på 3. sal, og vogtet af syv magiske udfordringer finder man på Harrys første år De Vises Sten.
Et stort højloftet rum der indeholde snesvis af magiske flyvende nøgler. Kun én kan åbne døren og få én videre. Der er et par koste i rummet, så man kan flyve rundt mellem dem, for at fange den rigtige. Nøglerne er fortryllet af Professor Flitwick.
Et enormt skakspil, man skal tage pladsen for en af brikkerne. For at komme igennem rummet, skal man vinde skakpartiet, hvor man, hvis man bliver taget af modstanderens brikker, risikerer livet. Dette er Professor McGonagalls udfordring.
Et rum indeholdende en kæmpe trold, man skal kæmpe mod. I bogen har Professor Quirrell slået sin egen trold ud, så Harry og Hermione (Ron er blevet slået ud af skakbrikkerne og er derfor ikke med i dette rum) skal ikke kæmpe mod den.
Det næstsidste rum indeholder en samling eliksirer (syv i alt), som Professor Snape har brygget. Det er en logisk gåde, der skal løses og ikke egentlig magi. Så snart man kommer ind i rummet vil en magisk ild starte ved døren man kom ind af, og en tilsvarende ild ved døren man skal videre igennem. En eliksir vil tillade, at man kommer uskadt gennem flammerne videre til det sidste rum, én vil lade en komme tilbage igennem flammerne, to er uskadeligt nældevin og de sidste tre er gift. Der ligger et pergament med ledetråde til hvad, der er hvad.
Drømmespejlet er at finde i det sidste rum. Dumbledore har placeret stenen inde i spejlet og har forhekset spejlet så den, der søger stenen, kun kan få fat i den, hvis han eller hun blot ønsker at få fat i stenen men ikke at bruge den.
Hemmelighedernes Kammer, som ligger dybt nede under krypterne på Hogwarts og under søen, var hjem for den oldgamle basilisk, som skulle holde muggler-fødte væk fra Hogwarts, når arvtageren åbnede kammeret. Salazar Slytherin, som var en af de oprindelige grundlæggere af Hogwarts, byggede kammeret uden de andre grundlæggeres vidende.
Slottet er blevet gennemsøgt for at finde et sådant kammer flere gange, uden at det dog er lykkedes. Indgangen findes på pigebadeværelset på anden sal, hvor Hulkende Hulda holder til. En lille slange er ridset ind på et vandrør på en af vaskende, og indgangen åbnes kun, hvis man er Slangehvisker og siger "åben dig". Vasken går da til side, og afslører et stort rør, der tillader en voksen mand at kurre ned igennem mørket. For enden af røret starter en lang, mørk, slimet stentunnel. Der er mange skeletter fra små dyr og endda en gigantisk ham fra Basilisken. Tunnelen fører hen til en solid stenvæg med to store slanger med øjne af smaragd. Igen skal man være Slangehvisker for at få åbnet op ind til en meget lang korridor med store stenstatuer af slanger på hver side. En gigantisk statue af Salazar Slytherin er for enden af korridoren. Basilisken holder til inde i statuen og kommer ud af munden, når Voldemort tilkalder den.
I Dødsregalierne lykkes det Ron at åbne indgangen til kammeret, selvom han ikke er Slangehvisker, ved at efterligne de lyde, som Harry lavede.
Der er i alt ni hemmelig måder at kommer ud af Hogwarts på. De syv er indtegnet på Røverkortet og af dem kender Filch til de fire. Det vides dog ikke, hvor disse fire passager starter henne.
Der er en passage under  Slagpoplen, der fører hen til Det Hylende Hus i Hogsmeade.
Bag ved spejlet på fjerde sal er en passage, men den er styrtet sammen, og kan ikke bruges længere. Den leder til Hogsmeade, men det vides ikke, hvor i Hogsmeade den ender.
Under puklen på den enøjede hekse-statue tæt ved klasseværelset til Forsvar mod Mørkets Kræfter er der også en passage. En tunnel fører hen til kælderen i Kandisbaronen. For at åbne puklen skal man sige "Dissinduim" og slå let på puklen med sin tryllestav.
Der er et link imellem de to Forsvindingskabinetter. Det ene befinder sig i Fornødenhedsrummet, mens den anden er i Borgin og Burkes i Tusmørkegyde. Passagen var åben indtil Peeves ødelagde kabinettet i Hemmelighedernes Kammer, og bliver først oprettet igen da det lykkes Malfoy at reparere det i Halvblodsprinsen. Denne passage er ikke at finde på Røverkortet.
Fra Fornødenhedsrummet er der adgang til Det Glade Vildsvin i Hogsmeade. Men pga. Fornødenhedsrummets egenskaber kan der sagtens være andre passager til andre steder. Passagen bliver først lavet i Dødsregalierne og optræder ikke på Røverkortet.
Rummet befinder sig på syvende sal overfor gobelinen af Barnebas den Rablende, der bliver banket med køller af trolde, og døren kommer kun frem, når man har brug for det. Derfor bliver det også kaldt "Kom og Gå-Rummet" af husalferne på Hogwarts. Døren fremkommer kun ved at passerer stedet tre gange, mens man koncentrerer sig om, hvad man har brug for. Herefter vil døren vise sig, og rummet vil være udstyret med præcis det, som man har brug for.Rummet bliver første gang nævnt af Dumbledore i De Vises Sten, hvor han fortæller, at han havde brug for at toilet og fandt rummet klokken halv seks om morgenen. Rummet var her fyldt med en stor samling af natpotter. Men Dumbledore kender ikke rummets egentligt hemmelighed. Dobby fortæller Harry om rummet og dets hemmelighed, og indrømmer at han fra tid til anden gemmer Winky der, når hun bliver for fuld. Han finder da rummet udstyret med modgift og dejlige senge i husalfe-størrelse. Filch har også fundet rengøringmidler, når han er løbet tør, men aner givetvis heller ikke, hvad rummets egenskaber er. Fred og George har gemt sig i rummet, engang hvor de blev jagtet af Filch, og dengang var det blot et kosteskab, hvor de lige kunne være. Professor Trelawney kender også til rummet, og bruger det til at gemme tomme sherryflaske efter hun er blevet fyret i Fønixordenen. Noget tyder på, at når folk kalder rummet frem, for at gemme noget der, så er det det samme rum man får frem, uanset hvem man er, og hvad man vil gemme. Når rummet kaldes frem, for at gemme noget i det, vil det være enormt stort og fyldt med efterladte, gemte og glemte sager. Ødelagte møbler og bøger, iturevet tøj og ulovlige effekter såsom Hugtandsfrisbees eller bøger fra Den Forbudte Afdeling.
Harry lærte om rummet gennem Dobby, og fandt det perfekt til møderne med Dumbledores Armé (D.A.). Når det fremkaldes til D.A., vil det være fyldt med bogreoler med bøger om Forsvar mod Mørkets Kræfter, forskellige Mørkedetektorer og puder så man på en sikker måde kan øve forsvarsbesværgelser. Da D.A. blev afsløret fik Pansy Parkinson fat i medlemslisten, som befandt sig inde i rummet. Da Harry gemmer sin eliksirbog for Snape, beskriver han rummet som en stor katedral, som bugner af gamle eliksirer, ødelagte møbler og tøj, en tiara (som viser sig at være en af Voldemorts horcruxer) og bøger, der uden tvivl var overmalede eller forbudte. Han finder senere ud af, at det er det selv samme rum, som Draco malfoy har brugt til at gemme og reparere Forsvindingskabinettet.
I Dødsregalierne bliver rummet til et sted, hvor alle de elever, der sætter sig op mod dødsgardisterne Alecto og Amycus Carrow, kan gemme sig. Her finder man ud af, at rummet godt kan forandre sig, mens der er nogle derinde. Det kan dog ikke forandre sig fuldstændigt (eksempelvis fra et kosteskab at gemme sig i, til rummet hvor D.A. kan holde møder), her skal rummet være tomt først. Men mindre forandringer såsom en tunnel til Det Glade Vildsvin (da rummet ikke kan producere mad og drikke), eller en fløjte som Harry har brug for til et D.A.-møde, kan godt lade sig gøre.
I Slaget om Hogwarts tænder Vincent Crabbe en særligt destruktiv magisk ild i rummet (hvor man kan skjule ting), og Ron udtrykker bekymring for om ilden mon har ødelagt rummet i alle dets former.
Hogwartsekspressen er det tog, som kører eleverne fra London til Hogwarts. Det afgår fra King's Cross Station perron 9¾ præcis kl. 11.00 d. 1. september hvert år. For at komme ind på perronen skal man gå lige igennem væggen mellem perron 9 og 10.
Toget kører non-stop fra King's Cross til Hogsmeade station, hvorfra eleverne kører i hestevogn op til slottet. Toget kører nordpå fra London og er først fremme efter mørkets frembrud.
Toget er et højrødt damplokomotiv med talrige vogne koblet til. Der er en speciel kupé til vejlederne oppe i nærheden af lokomotivet.
En venlig heks med smilehuller går igennem toget med en vogn fyldt med søde sager som lakridstryllestave, kedelkager og Bertie’s Multismagsbønner, som eleverne kan købe.
I Fangen fra Azkaban bliver toget standset inden det når Hogwarts, fordi dementorerne vil gennemsøge toget efter Sirius Black. Dette er et af de sjældne tilfælde hvor en lærer rejser med toget (Professor Lupus sidder i den bageste vogn). Det lader til at kupéerne er markeret med bogstaver, da Harry i Dødsregalierne bliver bedt om at møde Horatio Schnobbevom i afdeling C.
Det er også Hogwartsekspressen, der kører eleverne tilbage til London, når skoleåret er slut.
Harry har kørt med toget ti gange i alt. To gange i De Vises Sten, Fangen fra Azkaban, Flammerne Pokal og Fønixordenen. Én gang i Hemmelighedernes Kammer (hvor han og Ron kommer for sent til toget og tager Arthur Weasleys flyvende bil til skolen) og en gang i Halvblodsprinsen (som slutter inden skoleåret er slut). Toget er ikke nævnt i Dødsregalierne.
I filmene er der blevet brugt en række forskellige tog og jernbanestrækninger til optagelserne af Hogwartsekspressen. De tog, der har været brugt, er alle blev modificeret, så de bedre matchede beskrivelsen af Hogwartsekspressen i bøgerne. Optagelserne er blevet lavet på mange jernbanestrækninger i Storbritannien. Den mest berømte er nok Glenfinnanviadukten, der ligger i Skotland.
Rowling, J.K. Harry Potter og De Vises Sten (2000) originaltitel Harry Potter and the Philisopher's Stone (1997) PS ISBN 8700398365
Rowling, J.K. Harry Potter og Hemmelighedernes Kammer (2000) originaltitel Harry Potter and the Chamber of Secrets (1998) CS ISBN 8700459941
Rowling, J.K. Harry Potter og Fangen fra Azkaban (2001) originaltitel Harry Potter and the Prisoner of Azkaban (1999) PoA ISBN 0-7475-4215-5
Rowling, J.K. Harry Potter og Flammernes Pokal (2002) originaltitel Harry Potter and the Goblet of Fire (2000) GoF ISBN 87-02-00280-9
Rowling, J.K. Harry Potter og Fønixordenen (2003) originaltitel Harry Potter and the Order of the Phoenix (2003) OoF ISBN 0-7475-5100-6
Rowling, J.K. Harry Potter og Halvblodsprinsen (2005) originaltitel Harry Potter and the Half Blood Prince (2005) HBP ISBN 0-7475-8108-8
Rowling, J.K. Harry Potter og Dødsregalierne (2007) originaltitel Harry Potter and the Deathly Hallows (2007) DH ISBN 0-545-01022-5

Højmiddelalderen i Europa går fra 900-tallet til første halvdel af 1200-tallet), dvs. mellem tidlig middelalder og senmiddelalder. 
Middelalderen ansås længe for en nedgangsperiode i europæisk historie: Den mørke middelalder. Men særligt høj- og senmiddelalderen rummer en intellektuel, teknologisk og sociologisk udvikling og opblomstring. Truslen mod den græsk-romerske kultur fra de store folkevandringer var i den tidlige middelalder afløst af de germanske, slaviske og eurasiske hærforbunds assimilation af romerske værdier - frem for alt skrifttraditionen - og blev med tiden til de fyrstedømmer, der skulle præge historien de næste mange århundreder. Kristendommen var en uadskillelig del af denne udvikling og oplevede også en ekspansion, da regionerne hinsides de tidligere romerske provinser næsten alle blev kristnet, og befolkningerne i de ”gamle” kristne områder blev inddraget i kirkelivet.
Sicilien og specielt Spanien blev under mauriske og saracenske herrer stærkt påvirket af den eksotiske arabisk-islamiske kultur. I højmiddelalderen betød tilbageerobringen, la Reconquista, at områderne igen blev en del af den pan-europæiske kristne kultur. Den frankiske og byzantiske kultur spredte sig langt ind i det østlige Europa, og i hele Europa intensiveredes handelen og overgik vel samlet set handelen i romersk tid. Endelig fik korstogene mod de muslimske områder i Mellemøsten stor indflydelse på handel, teknologi og religion. Omkring 1400 - i senmiddelalderen - havde kristendommen og dets overhoved, paven i Rom, manifesteret sig som en afgørende og toneangivende magt i Europa.
Højmiddelalderen var præget af både intellektuelle og samfundsmæssige fornyelser: De europæiske fyrstedømmer konsolideredes, genopdagelsen af Aristoteles' værker iværksatte en ny filosofisk renæssance, og arkitekturen fik en ny stilart, gotikken.
Det, som især prægede højmiddelalderen, var det hastigt stigende befolkningstal. Det fremkaldte store politiske og sociale forandringer, og flere historikere mener, at kontinentet var overbefolket omkring 1250[kilde mangler]. Det var med stor sandsynlighed en af grundene til, at Den sorte død fik så stort et omfang, men krige og økonomiske kriser kan også forklare det.
I den feudale villikation - den administrativt organiserede landbrugsproduktion - blev skove og vildnis ryddet, og de tunge lerjorder kunne nu pløjes af den tunge hjulplov, et nyt landbrugsredskab, der mange steder afløste arden.
Overskuddet i fødevareproduktionen medførte en velstandsstigning og en genopblomstring af fjernhandelen, så den nåede et niveau, der ikke var set siden det Vestromerske riges fald i 400-tallet. Handel gik gennem byer, og mens nye byer opstod i Nordeuropa, oplevede de gamle romerske byer i Sydeuropa en ny opblomstring. Handelen var dynamo for nyudviklinger inden for transportteknologien; den nye skibstype koggen havde stor betydning for det nordtyske Hanseforbund. Nye handelsruter over land og vand blev etableret og bandt kontinentet bedre sammen; gejstlige, diplomater og pilgrimme benyttede de nye transportmuligheder, og fjerntliggende europæiske regioner oplevede mere kontakt med fremmede i Europa.
Den vestlige kirke var i hele middelalderen en enhedskirke, der opretholdt en hierarkisk struktur. Den begyndte hos præsten i den enkelte sognekirke, der var underlagt en biskop og øverst paven i Rom. Klostrene var en organisation ved siden af den almindelige kirke; de var centre for lærdom og bøn. De bevarede resterne af den litterære tradition - arven fra den græsk-romerske højkultur - og havde bestemmende indflydelse på skrifttraditionen i fyrstedømmerne.
I middelalderen var samfundet i højere grad præget af forbindelser og fællesskaber, og alle indgik i forskellige netværk, vertikalt og horisontalt. Et af de vigtigste former for fællesskab blandt samfundets elite var slægten. Også troskabsbånd spillede en stor rolle, lige som gilder, sogne- og landsby/byfællesskaber. De middelalderlige fyrstedømmer var bundet sammen af aftaler om gensidig troskab, forlening af jord og løfter om krigstjeneste og beskyttelse mod ydre fjender.[kilde mangler] Kejserdømmet var konstant udfordret af indre stridigheder og ikke mindst af pavestolen. Den begyndende statsadministration i kongerigerne var lagt ud til embeder, der varetoges af hertuger, grever, marskgrever og biskopper samt fyrsternes kancelli (tysk: Kanzlei; engelsk: Chancery). Herunder retsvæsen og skatteopkrævning.
Augustins ide-formulering fra 400-tallet kan være med til at formidle højmiddelalderens kulturelle dualitet: Verdslighed og kirkelighed.
Systemet med troskabseder og forleninger havde måske rod i det gamle germanske samfund, men næppe den skriftliggjorte bureaukratisering, der så småt begyndte at vise sig i den tidlige middelalder og udviklede sig til højmiddelalderens feudale samfund - mens der dog er en polemik om, hvad dette feudal-samfund egentlig var. Den enkelte kom hurtigt i dobbelte bindinger til både lensherre og slægt, eller til flere lensherrer. Disse bindinger kom ofte til at virke modsatrettet, hvis loyaliteten blev sat på prøve. Men i andre tilfælde kunne den ene forbindelse virke stabiliserende på konflikter, hvor den anden kunne virke destabiliserende og fremme en konfrontation. Det politiske system havde derfor en ekstremt dynamisk karakter, hvor en ny alliance fuldstændigt kunne vende om på magtforholdene.
Bønderne, og deres medhjælpere, var derimod mere forankrede og til dels stavnsbundne.
Systemet opstod omkring år 1000 i Frankrig; her var det karolingiske retssystem gået i opløsning, og et klientelsystem - som det romerske klientel-system - blev igen dominerende. Initiativet for opretholdelse af lov og orden i lokalområdet blev overført til de lokale stormænd. I et samfund, hvor centraladministrationen havde mistet betydning og indflydelse, var lenssystemet en måde at institutionalisere den magt, der hvilede på voldsudøvelse, så den faktiske voldsanvendelse kunne begrænses mest muligt. I middelalderforskningen har beskrivelsen af feudalsystemet ofte været et forsøg på at udvikle en statisk model over samfundsformen, hvor samfundet i høj grad var præget af forandring. Diskussionen om, hvad feudalisme dækker over, og om den nogensinde reelt eksisterede, fylder derfor meget i forskningen.Statsmagten i Romerriget eller som den udviklede sig i moderne tid eksisterede nærmest ikke. Det var de personlige relationer, der holdt sammen på et kongerige. Men det spirende embedsvæsen og den skriftligt-administrative praksis i denne tid dannede også grundlaget for senere monarkier. Først i løbet af 1300-tallet - begyndelsen af senmiddelalderen - havde den kongelige centraladministration udviklet sig, så den kunne overtage ansvaret for domsafsigelse og opkrævning af skatter.
Parallelt med det verdslige magtsystem - figurativt set - fandtes den gejstlige organisation, og formelt var alle kirker og klostre i den hellige romerske kirke og i det byzantiske rige og de koptiske kirker underlagt den romerske paves myndighed. I højmiddelalderen rådede pavestolen desuden over så store ressourcer og nød så stor prestige, at flere af periodens paver insisterede på, at de  besad herredømmet over de verdslige fyrster og forsøgte at bruge deres indflydelse politisk i pavernes storhedstid.Pavernes magt var på intet tidspunkt suveræn, og Innocens III, hvis pontifikat ofte regnes for et højdepunkt for det middelalderlige pavedømme, opnåede reelt kun fiaskoer med sine prestigeprojekter. I løbet af 1000-tallet havde pavestolens selvopfattelse ændret sig, og den optrådte nu langt mere selvbevidst. Den romersk-katolske og den græsk-sprogede østlige ortodokse kirke havde gensidigt bandlyst hinanden; det er Det store skisma der har varet til i dag. Nok et resultat af den øgede selvbevidsthed i Rom.I det kirkelige hierarki opstod der i 100-tallet også en reformbevægelse for adskillelsen af de gejstlige og de verdslige funktioner i samfundet; en adskillelse som i det middelalderlige samfund faktisk var en umulighed - med biskopper, der også optrådte som verdslige fyrster med deraf følgende militære forpligtelser, og med verdslige fyrster, der gerne indsatte deres egne kandidater i gejstlige embeder.
Hertil kom udnævnelsen af lægfolk som forvaltere over klostergods - verdslige abbeder, som i ældre tyske historieskildringer kaldes sekular-abbeder (tysk: Secularäbte).
I et samfund, der byggede på udveksling af gaver, embeder og alliancer, var en adskillelse mellem kirke og stat ikke mulig. Sammenstødet mellem reformbevægelsens ideer og det feudale samfunds mekanismer skabte i høj grad grundlaget for investiturstriden, der også markerede en væsentlig problemstilling i denne periode - magtens legitimitet.
I de beskrivelser af samfundet, der kendes fra middelalderen, ses tre forskellige stænder, der var gudgivne og evige. Øverst i hierarkiet var de "bedende" (oratores, de gejstlige). Dernæst de "kæmpende" (bellatores, herunder konger, adel og riddere). Og nederst de "arbejdende" (laboratores): resten af samfundet. Sociologisk giver denne tredelte struktur ikke mening, når det højmiddelalderlige samfund skal beskrives, fordi den er for enkel og på trods af at rigdom og politisk indflydelse - de to store social-strukturelle faktorer - ofte fandtes øverst i det skematiserede hierarki. Denne opfattelse findes da også i videst udstrækning blandt medlemmer af gejstligheden og var måske mest af alt et udtryk for ønsketænkning.Det almindelige historiesyn beskriver alternativt en pyramidestruktur: lens-pyramiden. Med udgangspunkt i de feudale lens- og edsforhold, bliver det råderetten over jorden, der karakteriserer rigdom og magt. I løbet af højmiddelalderen blev dette system udfordret af den voksende pengeøkonomi og den gradvise centralisering af magten hos kongerne. Bybefolkningerne stod i udkanten af lensvæsnet, med dets uddeling af brugsretten til jord. Deres liv var ikke direkte afhængigt af råderet over jord. En lille gruppe købmænd og bankierer overgik endda størstedelen af adelen i rigdom og politisk indflydelse.
Men det er stadig nærliggende og umiddelbart overskueligt at se på visse forskelle mellem de tre samfundsgrupperne, når fokus rettes mod funktioner. 
De tre klassiske stænderLangt den største befolkningsgruppe var landbefolkningen; den var primært beskæftiget med fødevareproduktion. Ressourcerne var ujævnt fordelt, mellem landarbejdere, livegne, selvejere, storbønder og herremænd.
En anden gruppe var de professionelle krigere, hvor ridderne var en særligt fremtrædende gruppe. Adelen var administratorer og nogen gange kongernes ligemænd eller rivaler.
Det gejstlige hierarki med flere funktioner, der greb ind i det verdslige samfund.Bybefolkningen bestod af en broget blanding af håndværkere, købmænd og arbejdere.
En mindre gruppe tjenestefolk, der i hovedtræk delte livsforhold med det herskab de tjente hos, men som eventuelt kunne gøre brug af deres talent og få status og rigdom.
Uden for samfundet stod de marginaliserede: kvinder, tiggere, beboere i isolerede egne, hedninge og kættere.Stænderne blev opfattet som statiske, hvilket dog ikke betød at social mobilitet var en umulighed. Der kendes flere eksempler på personer af lav byrd, der enten gennem en gejstlig eller militær karriere nåede samfundets øverste lag. Men langt størstedelen af middelalderens mennesker fortsatte i den samfundsgruppe, de var født ind i.
Bondestanden i højmiddelalderens Vesteuropa var ikke et ensartet lag af livegne, for de levede under meget forskellige forhold fra egn til egn. Nogle steder var selveje den mest udbredte form, andre steder livegenskab. Skellet mellem frie og ufrie var de fleste steder en vigtig social parameter, men var ikke afgørende for velstandsniveauet. Slaveriet havde overlevet overgangen fra antikken og havde med tiden antaget forskellige former af livegenskab; den store forskel var dog at mennesker nu blev bundet til den jord, hvor de boede og arbejdede, og derfor fulgte med den, når ejerskabet over jorden skiftede.
Karakteristisk for tiden mellem år 1000 og 1100 er de store forandringer i landsbystrukturen. Over størstedelen af Vesteuropa ændrede bebyggelserne på landet karaktér, og befolkningen, der som hovedregel hidtil havde levet i små beboelser, flyttede nu sammen i egentlige landsbyer med en kirke. Samtidigt opstod der en kollektiv landsbykultur. Sammenflytningen kom til udtryk på forskellig vis forskellige steder; i Italien samlede bønderne sig i befæstede småbyer (incastellomento). I Danmark blev landsbyerne stedfaste, efter at jernalderens skik med at flytte bebyggelser med års mellemrum ophørte.Bondesamfundet i højmiddelalderen blev formet af en stadig konflikt om kontrollen over landbrugets produkter. Den agrare revolution i højmiddelalderen betød at landbrugsproduktionen steg, og uenighed om fordelingen af velstanden var grundlag for hyppige stridigheder. Et stærkt fællesskab var i denne situation en stor fordel for den enkelte bonde over for herremanden. Andre og modsatte konklusioner er også fremlagt, fx at samlingen af bønder i landsbyer skete på aristokratiets eget initiativ, med den begrundelse at investeringer i produktionsapparatet og en forøgelse af arbejdsstyrken ville øge produktionen af lukrative eksportvarer. Andre vigtige faktorer bag forandringerne er de samme, der lå til grund for den agrare revolution; nye teknologier som hjulplove og vindmøller var meget komplicerede, og de nødvendiggjorde et samarbejde, før de kunne betale sig. Behovet for beskyttelse i urolige tider havde ligeledes betydning, i lighed med udbygningen af den kirkelige organisation i landområderne; det kom bl.a. til udtryk i opførelsen af mange nye kirker over hele Vesteuropa. Størstedelen af de danske landsbykirker stammer fra denne periode.
En anden faktor var forholdet til øvrigheden, og i højmiddelalderen kom flere embedsfunktioner i hænderne på landsbyens egne fremtrædende bønder - eksempelvis en foged-bestalling.
Det nye landsbyfællesskab var et produktionsfællesskab, hvor alle arbejdede for eget bedste; det medførte på den ene side fælles fester, tryghed og sammenhold mod udefrakommende, men på den anden side også rivalisering og sladder.
Landboernes verdensopfattelse er et liv tæt knyttet til den jord, de boede på, og som de dyrkede, mens store begivenheder, som vi læser om i historiebøgerne, betød meget lidt for dem. Landsbyerne var næsten helt selvforsynende,[kilde mangler] så kontakt med omverdenen var sjældent nødvendig og derfor aldrig hyppig. Præsten kunne læse, men for bonden blev de bøger som fandtes i kirken opfattet som kultgenstande på linje med de øvrige ting i kirken. Historien rakte kun så langt tilbage som den mundtlige overlevering nåede, og årstal var uden betydning i landsbyfællesskabets verden, hvor årstidernes skiften bestemte arbejdets rytme, og vejret var afgørende for høstudbyttet. Bondens levede på et eksistensminimum, og faktorer som han ingen indflydelse havde på, bestemte om han skulle leve i overflod eller sulte.
Hovedparten af Vesteuropas befolkning opfattede måske sig selv som kristne, men deres kristendom var kraftigt blandet op med overlevet hedenskab og det, gejstligheden kaldte overtro. For bønderne var verden befolket af ånder og dæmoner, og skellet mellem levende og dødt var aldrig skarpt. Den dominerende religionsform i højmiddelalderen adskilte sig derfor i høj grad fra den de lærde nedskrev i bøgerne og overleverede til eftertiden.
Krigeraristokratiet omfattede to grupper: medlemmerne af de gamle adelsslægter, der nu besad embeder, og de professionelle riddere, der var belønnet med en forlening. I middelalderen var social ulighed en naturret. Slægten indgik i et hierarkisk system, hvor nogle få familier besad langt mere autoritet end andre. De adelige slægter omfattede blandt andet greverne, hertugerne og kongerne; de udgjorde det talmæssigt begrænsede aristokrati.
I Sydeuropa taler noget for at de romerske patricierslægter bevarede deres ejendom og prestige, ikke mindst ved hjælp af bispedømmers udbredelse.
Folkevandringstidens hærforbund omkring hærførerens familie, fulgte også deres leder i tiden efter Romerrigets fald, og nogle blev storbønder mens andre søgte fyrstens nærhed og bevarelsen af kriger-idealet. Fra den skandinaviske region kendes udtrykket jorddrot, en storbonde. Adel blev opfattet som arveligt, men det var kun et ideal, da høj dødelighed i realiteten gjorde det nødvendigt at optage nye medlemmer i standen. Mange slægter søgte derfor at sløre et simpelt ophav ved at fabrikere fiktive anelister.
Ridderne var en stand, der var tæt knyttet til adelen og en vigtig samfundsgruppe. Den har præget i middelalderen i så høj grad, at den ofte betegnes som riddertiden. Omkring år 1000 begyndte en udvikling, der gjorde den beredne vasal, der nok kunne stamme fra bondekår, til en højt profileret kriger, der nu havde mulighed for at få prestige og rigdom.
Den teknologiske og taktiske udvikling betød, at ridderen i højmiddelalderen var alle andre soldatertyper overlegen, men hans udstyr var så kostbart, at kun de rigeste og mest magtfulde lensherrer kunne leje ham. Det tætte forhold mellem ridder og adel betød, at de to grupper med tiden smeltede sammen. I 1100-tallet opstod en særlig ideologi omkring denne krigertype, som fokuserede på dyder som heltemod, høviskhed og uselviskhed. Nye litterære genrer så samtidig dagens lys i form af ridderromancer og troubadourdigtning.
I realiteten var ridderen rygraden i fyrsternes magt. I en tid hvor politik byggede på aktiv voldsanvendelse, var en mobiliserbar militærstyrke essentiel, og et stærkt følge af riddere havde stor betydning.
Den generelle velstandsstigning betød at efterspørgslen efter handelsvarer steg; det lagde grunden for en ny opblomstring af byer i Vesteuropa. Rigdomme blev i højere grad skabt gennem handel og industri end gennem krig og plyndring, og velstanden blev nu koncentreret i byen frem for på feudalherrens borg. Den spæde begyndelse på en markedsøkonomi medvirkede derfor til at feudalsystemet mistede sin betydning. Penge og magt havde løsrevet sig fra lensvæsnet og borgerne i de rigeste byer fik nu mulighed for at frigøre sig fra deres herrer.
Visse byer fik med tiden privilegier og borgerne blev løst af deres feudale pligter mod at betale en afgift til fyrsten, men det betød også, at handelen blev begrænset til de byer, der fik rettigheder, men de fleste byer i middelalderen var stadig meget små. De største som London og Paris havde i 1000-tallet under 100.000 indbyggere. Moderne  kloakering var ukendt, drikkevandsforsyningen var elendig og dødeligheden var høj. Alligevel strømmede nye til for at få del i de rigdomme, der blev skabt der, og en udbredt regel sagde, at den, der uantastet havde boet i en by i ét år, var en fri mand. Borgerne i højmiddelalderens byer skabte et fællesskab, der med tiden frigjorde økonomien fra den gamle afhængighed af jorden. Den lagde grunden til den moderne pengeøkonomi.
Da indbyggerne i byerne blev frie borgere, måtte de danne byråd, der skulle administrere byen og hindre anarki. Disse byråd blev ofte kampplads for de rigeste familier. Håndværkere og købmænd, der tilhørte samme faggruppe, indgik gerne i sammenslutninger, kaldet lav eller gilder, for ved fælles hjælp at sørge for gode forhold for deres medlemmer. Gilderne var erstatning for landsbyfællesskabet. De større byer kunne nu brødføde specialiserede håndværkere som skomagere, rebslagere, bagere og våbensmede, og i højmiddelalderen skete hovedparten af rekrutteringen fra landsbyerne.
I senmiddelalderen kom de tyske hansestæder, og de fik betydning for handelsfremvæksten i hele Europa. I Skandinavien kaldtes de privilegerede byer for købstæder.
De allerrigeste og mægtigste byer i det tyske rige var de frie byer som Colmar; de var nærmest uafhængige bystater.
Den figurative kunst og musik har altid været tilgængelige udtryksformer, og religiøse ritualer har ofte virket formende og bestemmende. Disse antropologiske almindeligheder rækker dog ikke til at beskrive de nærmest ubegrænsede forskelle og variationer, der under et kan sammenfattes som kulturen.
Kunst i højmiddelalderen omfattede mange stilarter og regionale traditioner. De mest udbredte og indflydelsesrige i Vesteuropa var byzantisk, islamisk, romansk og gotisk kunst. Regionale traditioner (skandinavisk og slavisk var miniaturer i bøger som dyreornamentik). Det vigtigste for kunst var kirkerne, da det var her almindelige mennesker overhovedet kom i kontakt med kunst; håndskrevne bøger havde en vis udbredelse uden for kirkerne.
Den byzantinske kunst var en videreførelse af antikkens, og den kunst, der blev produceret i Konstantinopel i højmiddelalderen, var af den højeste håndværksmæssige kvalitet i Europa. Flere medlemmer af Komnenos-dynastiet var mæcener, og i denne periode blev ikonmaleriet udbredt over hele riget sammen med freskomaleriet i kirkerne. Byzantinske kunstnere arbejdede ikke kun i imperiet, men udførte også værker på det normanniske Sicilien (Monréale, Cefalù og Palermo) og i Markuskirken i Venedig, der hører til de bedste eksempler på byzantinsk mosaikkunst. Korsfarernes erobring og plyndring af Konstantinopel i 1204 betød også, at kunstværker blev spredt til hele Europa. Omkring 900 begyndte den islamiske kunst at udvikle regionale forskelle, parallelt med opløsningen af abbasidernes kalifat. Det muslimske Spanien blev et centrum for kunst og kultur, og især metalvarer, silkestoffer og træskærerarbejder fandt vej til store dele af Europa. Den europæiske brugskunst blev i høj grad inspireret af disse varer.
Vikingetidens kunst blev kun langsomt erstattet af de dominerende stilarter i det øvrige Europa. De kalkmalerier, der blev udført i Danmark i 1000-talet, blev skabt af tyske kunstnere, mens de senere blev lavet af lokale kunstnere. I Norge blev stavkirkerne bygget på basis af lokale traditioner og udsmykningerne var i den gamle stil. I Irland skete der en sammensmeltning af nordisk og keltisk kunst, da irske metalkunstnere begyndte at imitere urnes- og ringerikestilen.
Romansk stil (kaldet rundbuestil) kendetegnede kunsten i Europa fra omkring 1000 til 1200, hvor den blev afløst af den gotiske. Den blev først navngivet af franske historikere i 1800-tallet, men dens udbredelse havde nær sammenhæng med klostervæsenet, der oplevede en kraftig ekspansion. Kerneområdet var Frankrig, men stilarten blev også meget udbredt i det kristne Spanien, Flandern, England, Tyskland og Italien, hvor også den monastiske bevægelse stod stærkest.
Betydningen af gotisk stil varierer afhængig af genre, tid og sted. Betegnelsen stammer fra fremkomsten af den gotiske arkitektur i midten af 1000-tallet samtidigt med den gotiske billedhuggerkunst, mens den gotiske malestil først udskilte sig som en selvstændig stil omkring 1200. I 1200-talet var gotikken blevet en international stilart og den mest dominerende i hele Europa. I Danmark bruges betegnelsen spidsbuestil.
Mange kulturelle kilder influerede på litteraturen i højmiddelalderen, en af de vigtigste var den kristne som de kanoniske tekster i bibelen samt de apokryfe legender. De var stærkest i den litteratur, der blev skrevet på latin i gejstlige kredse, men den slog også igennem i tekster på folkesprogene.
Mange af værkerne indgik i en tekstkreds, hvor personer, historier og temaer blev genbrugt. De havde mest regional udbredelse, men nogle fik international udbredelse. En af de mest kendte var Arthur-legenderne og en af de klassiske Æneas-myten. Også tidstypisk var Matière de France om Karl den store og personerne omkring ham som Roland og Holger Danske.
En anden var grænsefolkenes sange fra det byzantinske rige, som var inspireret af arabisk tradition.
I Provence i Sydfrankrig opstod tidligt en særlig litteratur. De mest kendte tekster var troubadoursangene, som kredsede om ridderromancer, og som byggede på latinske og arabisk-spanske traditioner. Den kom siden til at influere flere andre vesteuropæiske kulturer, heriblandt minnesangerne i Tyskland, Sicilien og den norditalienske Dolce stil nuovo, som Petrarca og Dante tilhørte. Dante skrev senmiddelalderens vigtigste værk: Den guddommelige komedie. På Island blev store dele af den nordiske litteratur nedskrevet. Den omfattede både prosafortællinger (sagaer) og poesi (Ældre Edda). Teksterne byggede på en mundtlig tradition og blev nedskrevet mellem 1100- og 1300-tallet.
Langt størstedelen af højmiddelalderens litteratur byggede på mundtlige overleveringer.
Alt, der blev nedskrevet eller kopieret før  trykpressen i 1400-tallet, blev håndskrevet, og alle dele af en bog var håndlavede. Bøger blev i vid udstrækning opfattet som attributter til Gud. Bogfremstilling var et højt specialiseret håndværk, der krævede en intens arbejdsindsats, og prisen på produktet afspejlede det. Bogen var ikke en konsumvare som i dag, men et statussymbol kunstfærdigt illustreret. Bogfremstillingen var en kunstform eller  kunsthåndværk.
Bøger blev statussymboler, og de fineste blev illustreret med miniaturemalerier og i sjældne tilfælde med bind af udskåret elfenben prydet med ædelmetal og ædelsten.
Klostrene lavede ikke blot bøger med religiøst indhold, men også verdslige, videnskabelige og filosofiske tekster eller afskrifter og oversættelser af antikke forfattere.
De nye universiteter skabte efterhånden behov for nye bøger, udført i en simplere og billigere form, men med brede margener med plads til notater. I senmiddelalderen (1200- og 130-tallet) begyndte borgerne og bønderne også at anskaffe sig bøger, mest tidebøger og bønnebøger.
Størstedelen af den musik, der har overlevet fra højmiddelalderen, er religiøs. Det skyldes, at musik i nodeform blev skrevet i klostre og kirkeinstitutioner. Verdslig musik blev først nedskrevet senere. Den første der brugte noder var Guido af Arezzo, som i 1000-tallet opfandt de tegn, der gjorde det lettere for sangerne at huske de gregorianske bønner.
Den religiøse musik var i begyndelsen domineret af den gregorianske form, der var bønner udtrykt gennem sang, og bøn var et vigtigt element i den rituelle praksis. I løbet af 1100- og 1200-tallet opstod den polyfoniske sang inden for den gregorianske tradition bl.a. i værker skabt i forbindelse med Notre Dame-skolen i Paris. Nye musikformer opstod med polyfoni: den tidligste var organum. Senere fulgte clausula, conductus og motetten. En anden type, der udsprang af den nye teknik, var ars nova; mellem 1310 og 1314 blev Roman de Fauvel sat i musik af Philippe de Vitry, og stilen blev i senmiddelalderen populær især inden for verdslig musik. Mange af de elementer, der kom til at præge den vestlige klassiske musiktradition, har deres oprindelse i denne musikform.
En af de vigtigste sekulære musikgenrer var troubadourernes, der voksede frem i Sydfrankrig i sidste del af 1000-tallet. Troubadourerne kunne være omvandrende musikere fra alle samfundslag, som skrev og spillede sange om mange emner, mest om høvisk kærlighed. Denne genre fik stor indflydelse på sekulær musik i det øvrige Europa, herunder især de nordfranske trouvèrer og de tyske minnesangere. I Danmark stammer de ældst kendte folkeviser fra omkring 1200, og de byggede i høj grad på den franske og tyske tradition. I Danmark levede folkeviserne videre blandt almuen helt frem til 1800-tallet.
Hele middelalderen frem til reformationen var i praksis præget af en religiøs mangfoldighed. Hedenskab levede stadig ved siden af kristendommen, og mange steder opstod der nye bevægelser, gerne i opposition til det etablerede system, men også inden for den officielle kirke. De bevægelser, der forlod moderkirken og blev til egentlige kætter-bevægelser, opstod ofte ved tilfældigheder. Kristendommen i sine senere faser, både i sin reformerte og modreformerte form, var i høj grad et resultat af de religiøse forandringer, der prægede højmiddelalderen. Resultatet er ikke et udtryk for målrettede handlinger eller særlige programmer, men følgen af den måde, datidens mennesker reagerede på de problemer og udfordringer, de mødte.Religionen i 1100-tallet var i modsætning til århundrederne før og efter præget af afvigelse og konfrontation. Splittelsen kom bl.a. til udtryk i de kætterbevægelser, der voksede frem. De forskellige afvigende grupper var dog ofte svære helt at adskille fra den ortodokse tradition. Samtidig var opfattelsen af, at alle mennesker tilhørte det samme religiøse fællesskab, dominerende, og de, der havde afvigende religiøse forestillinger, tilhørte ikke andre religioner, men djævelen. Attituden over for kritik af de etablerede katolske institutioner havde gennemgået en ændring: Fra omkring år 1000 at have været ganske lydhøre over for kritiske røster øverst i det kirkelige hierarki, begyndte kirken efter 1200 åbenlyst at forfølge protestbevægelser som kættere.[kilde mangler] I begyndelsen blev kritikere blot opfattet som radikale fortalere for reformer, mens pavestolen var midt i en gennemgribende reformproces, den gregorianske reformbevægelse. Efter at kirken havde konsolideret sig i sin nye form, blev protestbevægelserne nu betragtet som en trussel mod enheden i kristendommen og forfulgt.
Reformbevægelsen i 1000- og 1100-tallet havde bl.a. været et forsøg på at inddrage alle aspekter i menneskelivet i den kirkelige sfære. Det omfattede bl.a. pavemagtens forsøg på at underlægge sig de verdslige institutioner under sin indflydelsessfære og inddragelse af lægfolks liv i de kirkelige sakramenter. Samtidigt blev kanonisk lov styrket for at sikre pavens kontrol over hele kirkehierarkiet. Disse forsøg på at udvide pavens magt medførte selvfølgeligt konflikter, hvor de stødte sammen med de verdslige fyrsters interesser fx i forbindelse med investiturstriden. Den øgede indblanding i almindelige menneskers liv betød også, at utilfredsheden med de gejstlige voksede, og mange begyndte at søge alternativer til den katolske kirke.
Væksten inden for klostersamfundene var et af de områder, hvor reformbevægelsen stærkest kom til udtryk. Gamle munkeordner oplevede en ny opblomstring og nye ordner blev grundlagt, og over hele Europa blev byggeriet af klostre sat i gang. Denne vækst var mulig pga. de øgede donationer, som klostrerne modtog fra verdslige fyrster og rigmænd, og den øgede rekruttering af dem, der ønskede at leve som munk eller nonne.
Opfattelsen af klostrene ændrede sig gennem reformbevægelsen, så de nu var omdannet til helligsteder, der var udskilt fra den jordiske sfære og bragt tættere på den guddommelige. Det var en ny og strengere fortolkning af de rituelle regler for klosterlivet, der lå til grund for denne forestilling. Denne udvikling inden for klosterbevægelsen var et udtryk for tidens personlige og inderlige religion, der især var fokuseret på den enkeltes relation til det guddommelige. Idealet for munkens tilværelse var nu et tilbagetrukket liv, som helt og holdent var fokuseret på religiøse gøremål. I realiteten blev klostrenes beboere dog ofte indblandet i både lokale og internationale affærer.
I løbet af højmiddelalderen fik lægfolk også mulighed for at knytte sig tættere til de religiøse ordner uden at aflægge klosterløfte eller opgive deres verdslige liv. Og ud over munke og nonner var mange andre også en integreret del af en klosterorden som lægbroder, pilgrim eller tempelridder.
Pilgrimsfærd var et vigtigt element i middelalderens religiøsitet og var mere end bare en rejse til et helligsted, da selve rejsen og dens strabadser havde betydning i sig selv og blev opfattet som en form for Imitatio Christi. Målet for pilgrimsfærden var heller ikke blot et geografisk punkt, men blev opfattet som en jordisk udgave af det himmelske Jerusalem. En pilgrimsfærd var en konkretisering af menneskelivets vej mod frelse og indtræden i himmelen ved ankomsten til målet. Korstogene var fra begyndelsen en bevæbnet pilgrimsfærd og blev til som led i reformkirkens bestræbelser på at inddrage alle verdslige samfundsgrupper i kirkens sfære.[kilde mangler] Men allerede omkring år 1200 var korstogene adskilt fra pilgrimsfærden og etableret som hellige krigstogter med deres egen liturgiske praksis.
Den jødiske befolkning var på én gang en marginaliseret gruppe og en integreret del af samfundet endda af eliten. De levede konstant med usikkerhed og risiko for voldshandlinger. Mange kristne anså jøderne for at være kristendommens fjender. Øvrigheden og mange inden for den gejstlige sfære søgte at yde jøderne beskyttelse for pogromer. Fx fordømte Bernhard af Clairvaux i stærke vendinger de overgreb på jøder i forbindelse med proklameringen af det korstog, han selv havde prædiket for i 1144. Inden for kirken var den opfattelse udbredt, at jødernes tilstedeværelse var nødvendig, og at de skulle beskyttes, da jøders tilstedeværelse er en del af de bibelske fremstillinger af dommedag. Modviljen mod dem bundede ofte i deres rolle som pengehandlere og mellemmænd i finanstransaktioner. Deres kapital blev ofte stillet til rådighed for købmænd, og var derfor stærkt medvirkende til væksten i den internationale handel og højmiddelalderens økonomiske opsving.
Europas ældste universitet blev opbygget i Paris i løbet af 1100-tallet. Undervisningen foregik hidtil på katedralskoler eller i klostrene. I højmiddelalderen byggede boglig dannelse på grammatik i ordets tidligste betydning: retorik, filosofi og teologi, og formålet var at uddanne skrivere til bispernes og fyrsternes administration. Den studerende var klerk: han tilhørte det gejstlige hierarki og var fritaget fra alle verdslige pligter og beskyttet af kirkeretten.
Indtil 1100-tallet lå de mest prestigefyldte skoler i Tyskland, men nu begyndte klerke fra hele Europa at søge mod de franske skoler især i Paris. De studerende knyttede sig til de bedste lærere og til dem, der kunne tilbyde det bedste netværk, så de kunne få en god stilling. I 1100-tallet var de bedste undervisere samlet i Paris. I det 13. århundrede var der grundlagt nye universiteter i Italien, England og Sydfrankrig.
En gejstlig uddannelse var en mulighed for at bevæge sig op i et strengt hierarkisk samfund. En dygtig klerk kunne blive ansat i en magtfuld ærkebiskops eller fyrstes kancelli og måske selv en dag blive udnævnt til biskop, selv om han var en skomagers søn.
I løbet af 1100- og 1200-tallet fik kristne filosoffer adgang til værker af de klassiske antikke filosoffer som Platon og Aristoteles. Manuskripterne kom til Vesteuropa fra Spanien og Konstantinopel og blev samlet og kopieret i klostrene og på de nye universiteter og spredt over det meste af Europa.
I samme miljø opstod skolastikkken, som blev den dominerende filosofiske skole i højmiddelalderen. Skolastikerne var lærde, der forsøgte at udarbejde en erkendelsesteori, som forenede den kristne dogmatik med den antikke filosofi. Væsentligt for skolastikerne var at bygge på evnen til at argumentere og drage strengt logiske konklusioner. De tog afstand fra den teologi, der kun byggede på bibelcitater og henvisninger til kirkefædrene.
Den filosofiske diskussion, der fyldte mest gennem hele højmiddelalderen, var Universaliestriden. Den tog bl.a. udgangspunkt i forskellene på Platons og Aristoteles' filosofiske positioner og om forholdet mellem enkeltfænomenerne og almenbegreberne i en teologisk sammenhæng. Universaliestriden var i realiteten en erkendelsesteoretisk diskussion, hvis formål var at forstå grundlaget for verden og at forstå den højere orden, der lå bag skabelsen.
Gesellschaft rheinländischer Gelernten, (red.) (1837), "Abt, Abbate, Abbè", A - Bal, Rheinisches Conversations-Lexicon oder encyclopädisches Handwörterbuch für gebildete Stände, 1, Köln am Rhein: Bruere, s. 75–76. Oversigtslitteratur på dansk:
Beck, Steen; Europa – Samfund, kultur, idéer, litteratur; del 2 Middelalderen, 2005 ISBN 87-7996-129-0
Esmark, Kim & McGuire, Brian Patrick; Europa, 1000-1300, 1999 ISBN 87-7867-041-1
Nordberg, Michael; Den dynamiske middelalder, 1987 ISBN 87-89007-27-1Uddrag af speciallitteratur:
Constable, Giles; The Reformation of the Twelfth-Century, 1996 ISBN 0-521-63871-2
Fichtenau, Heinrich; Heretics and Scholars in the High Middle Ages, 1998 ISBN 0-271-01765-1
Reynolds,Susan; Kingdoms and Communities in Western Europe – 900-1300, 1997 ISBN 0-19-873147-7

Holmens Kirke er en kirke i København ved Holmens Kanal i Indre By. Den er sognekirke for både Bremerholmen/Gammelholmen, Slotsholmen og for søens folk, herunder Søværnet. Den er også hovedkirke i Holmens Provsti, og dens førstepræst har titel af Holmens provst.
Bygningen var ankersmedje, til den i 1619 blev ombygget til kirke under Christian 4., da der ved bygningen af sømandsboliger i området blev brug for en kirke til den øgede befolkning. I 1641 blev kirken udvidet til den korskirke, vi ser i dag. Ved den lejlighed blev inddraget et "tårn" i kirkebygningen, som var bygget ved sydvestgavlen for at kamuflere smedjen. 
Holmens Kirke har undgået Københavns store brande, og meget af dens interiør er det originale fra 1600-tallet. Her kan fremhæves altertavlen og prædikestolen, som begge er træskærerarbejder udført i 1691 af Abel Schrøder den Yngre samt orgelfacaden fra 1738, som skyldes Lambert Daniel Kastens. 
I 1705 blev der tilføjet et stort gravkapel til kirken med mange bevarede gravminder i form af epitafier, sarkofager, gravsten og kisteplader. De mest kendte er for Niels Juel, Tordenskjold og C.F. Hansen. 
Margrethe 2. blev døbt i kirken 14. maj 1940 og gift med Prins Henrik den 10. juni 1967. Kronprins Frederik og Kronprinsesse Marys tvillinger blev døbt den 14.04.2011. 
Simon Spies og Janni Brodersen blev gift 11. maj 1983 i Holmens kirke. 3.000 gæster var indbudt til brylluppet. Janni var på daværende tidspunkt 21 år, mens Simon var 61 år. Bryllupskagen fik plads i Guinness rekordbog.Mærsk Mc-Kinney Møller blev 21. april 2012 bisat fra kirken .
I middelalderen lå Bremerholm nord for Slotsholmen i København. Den holm (ø) kaldes i daglig tale Holmen. I 1500-tallet blev det indre sejlløb, Dybet, fyldt op, så området teknisk set ikke længere var en ø. En kanal – Holmens Kanal – gik fra Slotsholmskanalen omtrent fra den nuværende Børsbro til, hvor det Kgl. Teater nu ligger. Den gav sammen med Nyhavn den ydre del af området karakter af en halvø. På denne halvø anlagde Christian d. 3. et orlogsværft, som blev synonymt med navnet Holmen. 
Da orlogsværftet flyttede til Nyholm på Christianshavn, flyttede navnet Holmen med, og Bremerholm blev derefter kaldt Gammelholm, et navn der er gået af brug. Holmens Kanal blev fyldt op i 1860'erne, men navnet lever videre som gadenavn lige som Bremerholm.
I 1562-63 byggede Frederik d. 2. en ankersmedje til Holmen, som lå på den anden side af Holmens Kanal ned mod Slotsholmskanalen. Bygningen fik en atypisk udformning, idet der blev taget hensyn til udsigten fra slottet på Slotsholmen. Den egentlige smedje blev skjult bag en højere udbygning, kaldet "tårnet", som fik en gavl i italiensk stil mod slottet, udformet af kongens bygmester Peter de Dunckers. Gavle af lignende type ses i Danmark kun på herregården Rosenholm ved Århus. Tårnet husede dels Holmens smedemester, dels Mønten (til 1593). I 1617 blev der bygget en ny og større smedje på Holmen, og den gamle blev brugt som toldbod og navigationsskole.
I 1617 havde Christian d. 4. bygget boliger til orlogsflådens folk i området mellem Sankt Nikolaj Kirke og Holmen, de såkaldte Skipperboder. Den øgede befolkning i området gjorde det nødvendigt med en ny kirke, som Christian d. 4. lod indrette i den tidligere ankersmedie. 
Ankersmedien blev ombygget til kirke, uden at det i første omgang medførte ændringer i bygningens grundplan. Kirken blev indviet 5. september 1619, men regnskaberne viser, at håndværkerne stadig arbejdede på kirken et stykke ind i 1620. 
Bygningen havde en vis lighed med en landsbykirke med det højere tårn som "kirketårn" i den ene ende, men tårnet var ikke en del af kirken, og klokkerne var anbragt i en tagrytter i den modsatte ende.
Indretningen af den første kirke er usikker. Altertavlen må have været anbragt ved væggen ind mod tårnet, da der ikke er andre muligheder. Der var en dør i den modsatte ende og en dør ud mod Skipperboderne (dengang Størestræde, nu Holmens Kanal), som kaldtes den store kirkedør.
Kirken blev hurtigt for lille, og allerede i 1641 blev det besluttet at udbygge den til en korskirke. Tårnet blev nu inddraget i kirken, og resten af bygningen blev bygget op i samme højde. De to nye, tværgående arme er lidt kortere end de langsgående. Leonhard Blasius var bygmester på kirken, men alt tyder på, at det var kongen, der bestemte kirkens udformning efter forbillede i Glücksburgs slotskirke.
Den oprindelige tårngavl bliver kaldt Vestgavlen selv om den vender nærmest stik sydvest. De andre gavle bliver følgelig kaldt Nordgavlen, Østgavlen og Sydgavlen (se planskitsen). Kirkens fire arme har også egne navne, nemlig Korgangen, Kaptajnsgangen, Skippergangen og Urtegårdsgangen.
De tre nye gavle blev udformet i samme stil som vestgavlen mod slottet, men ikke helt mage til. Hvor vestgavlen af kendere betragtes som en lille arkitektonisk perle, så anses de udformninger, som de nye gavle fik, som – visuelt – væsentlig ringere løsninger.
Væggene er af teglsten på et højt fundament af granitblokke. De nye korsarme blev bygget i gule mursten, som er mindre end tårnets munkesten. For at få et ensartet udseende på bygningen, blev murene malet med kalkfarve i gule og røde vandrette striber, hvorpå der blev malet hvide "mørtelstriber" for at få det til at ligne mursten. At de vandrette gule og røde striber svarer til oldenborgernes våben er næppe en tilfældighed.
Der var indgange i hver af de tre nye gavle, men dén i nordgavlen var hovedindgangen. Portalen fra 'den store kirkedør' i den første kirke blev flyttet ud i gavlen og forsynet med et større topstykke.
Det oprindelige udseende af topstykket er ikke helt klart, da kilderne divergerer, men det var større, end det er i dag.
I de nye korsarme blev der anbragt tre vinduer i gavlen og i hver sidemur, med ensartet afstand. Korarmen afviger fra dette mønster, formodentlig fordi vinduesåbningerne fra tårnet er bevaret. Vinduerne var 10 alen høje og 2 alen bredde (ca 6,3 m x 1,25 m), rundbuede og med jernsprosser. Karmene var uden sandstenspynt. I gavlene er der visse afvigelser fra skemaet, bl.a. betinget af portalerne. I de nye gavle er der yderligere tre mindre vinduer i gavltrekanten, med samme bredde og placeret i samme rytme som hovedvinduerne.
Taget var oprindelig skifertækket, og midt over korsskæringen blev anbragt et klokkespir i to etager med klokkerne i den nederste. Dette spir har givet anledning til en del problemer i tidens løb, da tagets trækonstruktion ikke var stærk nok til at bære vægten. I 1698 og igen i 1793 blev konstruktionen forstærket, men først i 1930, da det fik en jernkonstruktion, blev sammensynkningen stoppet. Det skønnes, at spiret i dag sidder 60 cm lavere, end da det blev bygget.
Københavns store brande (1728 og 1795) gik uden om Holmens Kirke, og bombardementerne i hhv. 1658 og 1807 tilføjede kun bygningen mindre skade, så kirkens grundlæggende form er i dag den samme, som da den blev bygget. Der sidder dog en kanonkugle indlejret i soklen på korets nordside, som angiveligt stammer fra svenskernes bombardement i 1658.
På kirkens grundplan i Thurahs Den danske Vitruvius fra 1740 vises tre udvendige trappetårne. Ét ved korets nordside, ét i hjørnet mellem Urtegårdsgangen og Skippergangen og ét i hjørnet mellem Kaptajnsgangen og Skippergangen. Det førstnævnte kan stadig ses i den form, det fik ved ombygningen i 1872. Det menes at stamme fra korskirkens start og har til at begynde med været kongens private adgang til kongestolen.
Under Frederik d. 3. blev kongestolen flyttet til hjørnet mellem Urtegårdsgang og Skippergang, og trappetårnet her må derefter have fungeret som kongens private adgang. Det blev nedrevet i 1834. Om det sidste trappetårn vides kun, at det må have eksisteret, da Thurah tegnede grundplanen.
I 1660, da korurtegården blev anlagt, blev der bygget et kapel med to gravkrypter langs korets nordside ud mod kanalen. Målene var ca 7,5 x 3,5 m. Kapellet blev også anvendt som sakristi. Bygningen blev fjernet i 1872. I 1660'erne blev der lavet en tilbygning udenpå sydportalen, som blev kaldt det nye kapel, ligeledes med to gravkrypter, men som vist primært fungerede som vindfang og trappetårn til pulpiturene i Urtegårdsgangen. Gravstederne blev så vidt vides først taget i brug i 1690'erne. Bygningen stod til 1834.
I 1688 begyndte skiftet af skifertaget til kobber, men på grund af kirkens dårlige økonomi varede det til 1701, før det hele var udskiftet.
I 1697 blev der bygget et kapel til Niels Juel i hjørnet mellem Korgangen og Urtegårdsgangen. Det var tegnet ef Ernst Brandenburger, og det målte ca 6,3 m langs Korgangen og ca 5,5 m langs Urtegårdsgangen. Højden var 6,9 m. Efter at Juels store gravmæle i 1709-10 blev opstillet i det store kapel fra 1705 (se nedenfor), blev bygningen fjernet.
Der blev foretaget reparationer af både fundament og tag i 1747 og årene før. Indvendig blev der lavet nye pulpiturtrapper, og der blev ændret ved stolene, men detaljer foreligger ikke.
For at få mere lys ind i kirken blev de øverste vinduer i nord- og sydgavl forlænget nedad gennem gesimsen i 1756. De blev tilbageført til oprindelig størrelse i 1872.
I 1763 var det meste af den oprindelige røde og gule kalkfarve vasket af, og alle murene inklusive kapel og hegnsmure blev malet over med perlegrå oliefarve. Dette udseende stod kirken med til 1872.
I 1770 blev der bygget et nyt sakristi på det sted, hvor Niels Juels gravkapel stod fra 1697-1709. Bygningskvaliteten har åbenbart ikke været særlig høj, for allerede i 1789 var træværket forrådnet, og bygningen blev revet ned igen.
Efter bombardementet i 1807 blev der udført reparationer på tårnur og tag, og i 1828-29 blev der foretaget en større istandsættelse af kirkens ydre, men der foreligger ingen detaljer om disse arbejder.
Til gengæld er hovedreparationen i 1834-36 veldokumenteret. Her skal bare nævnes de vigtigste ændringer ved den udvendige bygning (ændringer i interiøret beskrives nedenfor, under interiør).
Som tidligere nævnt blev trappetårnet i hjørnet mellem Skipper- og Urtegårdsgang fjernet og erstattet af en dør, som gav adgang til de nederste herskabsstole. "Det nye kapel" blev også nedrevet og erstattet af et vindfang med trappe til pulpiturerne i vestsiden. De fire vinduer i korets nordside samt et i Urtegårdsgangens vestside blev gjort mindre ved at hæve sålbænken. Taget, som var sunket ned på midten under spirets vægt, blev hævet. Det medførte ændringer ved både gesimsen under tagkanten og ved gavltrekanternes volutter. Samtidig blev kobbertækningen erstattet af sortglaserede tegl. 
I 1860'erne skete der en omlægning af gaderne omkring kirken, som medførte nogle ændringer i kirkegårdens afgrænsninger og adgangsforholdene til kirken. Som følge deraf undergik kirken en større ombygning i 1871-72 under arkitekt Ludvig Fenger. Den gamle hegnsmur blev fjernet, og der blev sat et støbejernsgitter omkring kirken og kirkegården, pånær korurtegården. I korurtegården blev der bygget en ny større skriftestol langs Slotsholmskanalen, forbundet til koret af en mindre bygning med præsteværelser m.m. Bygningerne blev udført i samme stil som det store kapel. Korurtegårdens afgrænsning mod den nuværende Holmens Kanal blev lukket med en ny mur med hoved- og sideportaler fra den gamle hegnsmur indsat. Der blev også bygget et nyt trappetårn i korurtegården.
Murene på både kirke og kapel blev renset for tidligere overfladebehandlinger, og kapellet kom til at stå i sine oprindelige farver med rød blankmur og grå pilastre. Selve kirken med dens uensartede mure blev pudset rød med malede hvide furer.
Ved den samtidige ombygning af Roskilde Domkirke blev Christian d. 4.'s portal fra 1635 til overs, og den blev sat på Holmens Kirkes østgavl. Derved overtog østindgangen rollen som den vigtigste indgang fra nordportalen. Vindfanget fra 1836 på sydgavlen blev fjernet, og indgangen fik en portal lavet af dele af den gamle hegnsmur. I vestgavlen blev de tre store vinduer, som længe havde været delvis tilmuret, lukket helt og erstattet af blændinger, som det ses i dag. Ændringer i kirkens indre ved denne istandsættelse behandles nedenfor under interiør.
I 1919 blev kirkens stenhuggerarbejder istandsat, og i 1929 blev det hvælvede stukloft istandsat, nødvendigjort af nedsynkningen af spirkonstruktionen. Som nævnt fik spiret en ny jernunderstøtning omkring dette tidspunkt.
Som forberedelse til tronfølgerbrylluppet i 1967 undergik kirken en større renovering. Ved denne lejlighed blev bl.a. bræddegulvet i korsgangene udskiftet med fliser af ølandssten. 
I 1984-85 blev vestgavlen istandsat og opmalet. De øvrige facader synes også at være blevet opmalet, måske også pudset op, i nyere tid, men det er ikke lykkedes at få oplyst årstallet.
På trods af kirkens dårlige økonomi tilføjedes i 1705 det store kapel langs kanalen på korets sydside, vel i det håb, at indtægterne fra begravelserne i kapellet ville blive større end udgifterne. Bygningen er tegnet af stadsbygmester Johan Conrad Ernst og skulle oprindeligt have haft tag med høj rejsning ligesom korskirken, men da spærene var rejst, opdagede kongen, at det ville tage noget af hans udsigt fra slottet til orlogsværftet, og arkitekten fik besked på at ændre det til et fladt tag. Det har så også medført, at den frontispice som utvivlsomt var planlagt over midterrisaliten på vestfacaden, måtte udelades.
På grund af kanalernes forløb ligger kapellet ikke vinkelret på kirken, og sydgavlen er også skåret skråt af, så kapellets grundplan er trapezformet med den lange side (59 m) mod Slotsholmen. Kapellet er opbygget som én stor sal, hvorunder der er anlagt 36 krypter – 34 med samme størrelse i to rækker, plus én større i hver ende med uregelmæssig grundplan. Adgangen til krypterne skete oprindeligt gennem lemme i salens gulv, og det var ikke planen, at der skulle stå kister i salen. Det ændrede sig dog hurtigt, og allerede omkring 1710 kom gravkapeller til Niels Juel og Niels Benzon.
Facaden mod Slotsholmen er opdelt med pilastre i 21 fag svarende til kryptsystemet (2 fag for hver endekrypt). Hvert fag har et stort vindue til salen og et mindre til krypten. Imellem disse er der en oval blænding med malede sprosser, som aldrig har fungeret som vindue. De er formodentlig kun med, for at facaden skulle passe til den hegnsmur, der dengang afgrænsede kirkegården mod gaden på nordsiden (nuværende Holmens Kanal).
Kapellets langside mod kirkegården fik ikke de oprindeligt planlagte vinduer til salen, men blev udstyret med enklere blændinger. I sydgavlen var der vinduer, men ved indretningen af Juels kapel blev den skrå bagvæg rettet op, hvorved der dannedes et utilgængeligt rum bag disse vinduer, som blev blændet. I 1936 ændredes den anden ende af kapelsalen med Benzons kapel, så salen nu er rektangulær. Det bagved liggende rum anvendes som redskabsrum.
I 1911 blev krypten bygget om under ledelse af Gotfred Tvede. Han anlagde en midtergang (som afkortede krypternes længde), og der blev indrettet en dør dertil i kapellets sydgavl. Adgangslemmene i salen blev fjernet, og hele gulvet dækket med fliser. Ved samme lejlighed repareredes salens stukloft og gravminder.
Holmens Kirke fremstår i dag i stort set den form, som den fik ved renoveringen i 1872. Dette gælder dog ikke overfladen på murværket, som dengang blev renset af og pudset rødt med malede fuger. I dag står korsbygningen med en bemaling i en rød grundtone, men med enkelte sten malet i gule og violette nuancer i et system, der er så "systematisk tilfældigt", at det ser meget kunstigt ud. Vestgavlen har undgået denne skæbne og fremstår i en blakket teglrød farve. Fugerne er malet grå, og vinduer og hjørner er markeret med sandstensbeklædning. Det store kapel og de mindre tilbygninger står i deres oprindelige blankmur.
Vinduerne er i klart glas og for størstedelen jernindfattede. Undtagelsen er de nederste vinduer i østgavlen, som har sandstensindfatning.
Tagene på kirken og de mindre tilbygninger er tækket med sortglaserede teglsten. Spiret er beklædt med kobber i lighed med den lille tagrytter på den store skriftestols tag.
I indhakket mellem kapellet og Urtegårdsgangen er der opstillet en lille bygning, der bedst kan betegnes som en skurvogn, og som er forbundet til forrummet til den lille skriftestol. Bygningen har fladt tag og er malet mørkeviolet. Den indeholder kordegnekontor og tekøkken.
Selv om de to skriftestole har beholdt deres betegnelser, så benyttes de selvfølgelig ikke som skriftestole i dag, men i stedet som mødelokaler.
Kirkens loft er udformet som fladbuede tøndehvælv opdelt i felter med ribber i stuk og med ornamenter i form af englefigurer og frugtklynger. Udseendet er grundlæggende uændret, siden kirken blev bygget, men ornamenterne er blevet repareret flere gange i tidens løb, blandt andet på grund af spirets tryk på konstruktionen.
Den væsentligste ændring i stukkaturerne er udskiftningen i 1776 af ornamentet i korsskæringen med et blomstermotiv. Det var tidligere et rigsvåben, meget lig det, som stadig kan ses i Trinitatis Kirke i København. Blomsterornamentet er fornyet i 1929.
Korgitteret stod oprindeligt neden for trappen til koret og var omkring 250 cm højt. Oven på det stod et antal træfigurer fra Abel Schrøders værksted, hvoraf kun fire profetfigurer kendes med sikkerhed. (De små figurer langs opgangen til prædikestolen kan muligvis stamme fra korskranken.) I 1834 blev gitteret flyttet op ovenfor kortrappen og gjort lavere. Træfigurerne blev flyttet op på orgelskranken. To søjler fra korskranken blev anbragt under altertavlen (se nedenfor). I 1872 blev lågerne i gitteret fjernet, og gitteret ført ned ad trappen som gelændere. Profetfigurerne blev sat tilbage på gitteret. I 1908 blev der ændret ved gelænderne, som blev udstyret med hjørnestolper i form af hermer, den ene gammel, den anden en ny kopi. Sådan stod det stadig i 1959, men siden da er det blevet ændret til sin nuværende form, hvor gitteret kan foldes tilbage, og de kraftige gelændere med messingbalustre er afløst af nogle mere enkle gelændere. Profeterne står nu på orgelpulpituret foran den hvide væg, som danner organistkontor og korøverum bag orglet.
Den seneste ændring af korgitteret er sandsynligvis sket samtidig med, at gulvet i 1960'erne blev belagt med store grå fliser i ølandssten, hvori de gamle gravsten er indfældet. I korsskæringen er der indhugget en stor kompasrose, designet af biledkunstneren Inge-Lise Kofoed.
I nordenden af Kaptajnsgangen blev i 1969 ophængt to malerier af Richard Mortensen, Norsk suite, på hver sin side af indgangen. I 1994 blev der ophængt to gobeliner af Naja Salto, Skabelsen og Det ny Jerusalem, på hver sin side af indgangen i Skippergangens østende. Gobelinerne ertattede to andre, som var blevet stjålet, men der foreligger ingen andre oplysninger om disse.
Til venstre for alteret, dvs i korets sydvæg, blev der i 1991 indsat en tyverisikret boks til altersølvet med brudsikre glasdøre, så klenodierne kan beses af kirkens gæster. Boksen er placeret umiddelbart under Elisabeth Holst og Peder Hoppes epitafium og erstatter et opbevaringsrum fra 1907 med gitterværk foran.
I den første kirke var stolene udsmykket af Engelbret Melstede, som også lavede altertavlen, men af stolene er intet bevaret. Der er ingen sikre kilder til, om der var pulpiturer i den ombyggede smedie, men det er sandsynligt, da det var normalt i kirkerne på den tid og sikkert også nødvendigt for at skaffe pladser nok i det forholdsvis lille rum. I 1620 nævnes for første gang en kongestol, men om dens placering vides ikke noget.
Da kirken blev udvidet til korskirke i 1640'erne, blev den indrettet med 3 pulpiturer rundt langs alle vægge, på nær Korgangens syd- og vestvægge. Det hele var understøttet af 36 jernsøjler, som dog ikke var nok til at klare belastningen, så med tiden kom pulpiturerne til at hænge faretruende ind mod midtergangene. Kongestolen og orglet fandtes på det miderste pulpitur, og i starten var kongestolen placeret i korets nordside. I 1660'erne finder vi kongestolen på hjørnet af Skippergangen og Urtegårdsgangen. Det er formodentlig blevet udskiftet og flyttet i forbindelse med installeringen af den nye altertavle og prædikestol.
I 1750'erne turde man ikke længere bruge de gamle pulpiturer, og de blev udskiftet i hele kirken. De nye pulpiturer fik 4 etager, hvoraf det nederste dog kun var hævet lidt i forhold til stolestaderne (formodentlig på samme måde som de hævede stole, som stadig findes på Kaptajns- og Urtegårdsgangenes østside). Det hele var malet perlegråt efter tidens mode. De fleste af pulpiturpladserne var indrettet som lukkede loger med vinduer, som det stadig kan ses i Christians Kirke på Christianshavn. I kirkens sydside var pulpiturerne på øverste niveau dog åbne og forbeholdt matroserne. Der blev også lavet en ny kongestol med billedskærerarbejder udført af C.F. Stanley. Placeringen var den samme som for dens forgænger.
Ved renoveringen i 1834-36 blev vinduerne i logerne sløjfet, og på øverste niveau i nordsiden blev logerne helt fjernet, så der kom mere symmetri i indretningen. Kongestolen fik dog lov at beholde vinduerne.
Ved den store ombygning i 1872 blev det hele udskiftet med et enkelt pulpitur, svarende til midterpulpituret i den oprindelige indretning, langs alle sidevægge på nær korets sydvæg. Det er tegnet i renæssancestil af Ludvig Fenger. Kongestolen blev igen placeret i korgangens nordside. Ved denne lejlighed blev der også indrettet nye vestibuler ved de tre indgange med nye trapper op til pulpituret. I enderne af Kaptajns- og Urtegårdsgangen har man bibeholdt de to øvre pulpiturer, hvor det øverste åbne stadig betegnes Matrosloftet. 
Ved ombygningen til korskirke blev der lavet nye stolestader med gavle skåret af Henrich Balche, og selv om stolestaderne er blevet ændret både i 1688, 1717, 1797, 1834 og 1872, så har gavlene overlevet til i dag. Gavlene var tidligere forsynet med klapsæder, men de blev fjernet i 1834, og i 1872 blev gavlene udsmykket med pilastre, så de passede til de nye pulpiturer.
I 1619 havde kirken en altertavle i sen renæssancestil, som formodentlig var lavet af billedskæreren Engelbret Melsted og stafferet af Helge maler. Tavlen stod sandsynligvis i vestenden af den første kirke op mod tårnet, og blev efter ombygningen til korskirke anbragt i det nye kor, altså det tidligere tårn. Her stod den til 1661, hvor den blev solgt til Grenaa Kirke.
I 1661 blev den nuværende altertavle installeret. Den er udført og signeret af Abel Schrøder den Yngre. Tavlen fremstår i egetræets naturlige farve, som den også har gjort oprindeligt, men fra 1739 til 1872 var den malet gul. 
I 1834 opstillede man to søjler, som stammede fra den tidligere kordør, under yderpunkterne af tavlens vinger, så det så ud som om, de understøttede disse. Mellem søjlerne og alteret hang forhæng, som gav adgang til et lille rum bag alteret. Søjlerne er fjernet igen i nyere tid (årstal?), men kan ses på billedet fra 1959 i Danmarks Kirker. Forhængene sidder nu mellem altertavlen og bagvæggen, så de ikke ses forfra.
På tavlens bagside er der en malet indskrift, som nævner forskellige begivenheder i kirkens historie. Den synes at være påbegyndt kort efter tavlens opstilling og er blevet opdateret frem til 1702. Teksten er for lang til at blive gengivet her i sin helhed, men den starter med: "Vdi CHRISTIANI QUARTI Tiid / ANNO 1619 den 5 sept: Er dette sted Induiet til en kirke, Aff superintendenten Docter Hans Resen." (Den fulde tekst kan ses på wikisource.)
Der findes ingen oplysninger om, hvordan prædikestolen så ud i den første kirke, og heller ikke de første år efter ombygningen til korskirke, men man må antage, at der har været en.
I 1662 blev den nuværende prædikestol sat op på korsskæringens sydvestlige hjørne. I lighed med altertavlen er den skåret af Abel Schrøder den Yngre og står i egetræets naturlige farve, bortset fra kongens monogram, som er forgyldt. Der er ingen forlydender om, at den nogensinde skulle have været malet, som altertavlen var det.
Prædikestolen er den ældste bevarede i København og samtidig den rigest udsmykkede. Den går fra gulv til loft og består af billedskærerarbejder fra Mosesfiguren, som understøtter kurven, op til Kristusfiguren på toppen af den store lydhimmel.
Kirkens første døbefont vides ikke andet, end at dens placering efter ombygningen til korskirke var i nordsiden af Skippergangen fremme ved korsskæringen.
I 1646 blev den første font afløst af en smedejernsfont, udført af Holmens smedemester Hans Ulriksen Svitzer. Fonten er malet, marmoreret og med forgyldte detaljer. Den adskiller sig fra flertallet af danske døbefonte, ikke bare ved materialet, men også ved højden: 117 cm. Den er dog ikke unik. Der står en meget lignende jernfont i Kornerup Kirke.
I 1658 blev fonten omgærdet af en fontelukkelse, men i 1688 måtte den vige pladsen for stolerækker og blev flyttet til Urtegårdsgangens sydøstlige hjørne ved Abel Cathrines grav. Her stod den til 1756, hvorefter den blev opmagasineret. I 1853 fik Nationalmuseet fonten, men i 1921 kom den tilbage til kirken og står nu i korsskæringen.
Det var i forbindelse med en flytning af dåbskapellet, at man i 1756 udskiftede smedejernsfonten med en hvid marmorfont, udført af C.F. Stanley i klassicistisk stil. Den blev placeret i Urtegårsgangens sydvestlige hjørne ved David Dannels grav. Her stod den til 1872, hvor dåbsstedet igen holdt flyttedag, og hvor man igen benyttede lejligheden til at udskifte fonten. Stanleys font blev givet til Hvidovre Kirke, og i 1921 blev den overført til Sankt Nikolaj Kirke (København). I dag står den igen i sydenden af Urtegårdsgangen, i det såkaldte dåbskapel, midtfor under pulpituret, og er åbenbart den font, som bruges ved dåbshandlingen. 
Den nye font fra 1872 blev udført af billedhugger Evens after tegning af Ludvig Fenger, i sort marmor og sandsten. Den står siden 1921 i det store kapel. (Hvis kildernes årstal er pålidelige, må man slutte, at smedejernsfonten har været benyttet til dåbshandlingen fra 1921 frem til det tidspunkt, hvor Stanleys font er vendt tilbage til Holmens Kirke, hvilket må ligge efter 1959, da et billede fra dette år i Danmarks Kirker viser støbejernsfonten i dåbskapellet.)
På væggen over døbefonten i dåbskapellet hænger Anton Dorphs maleri Christus lader de smaa Børn komme til sig fra 1877.
Den tidligste omtale af et orgel i Holmens Kirke er fra 1646, hvor Nikolaj Kirkes organist Johan Lorentz fik tilladelse af kongen til at opstille et orgel i kirken. Alt tyder på, at orglet var anbragt på samme sted som det nuværende, men der forlyder meget lidt om dets størrelse. Det fremgår dog, at det kun havde én bælg, som kunne trædes af en dreng, så det har været et beskedent instrument. Det blev senere solgt til Korskirken i Bergen.
I 1738 blev der opstillet et nyt orgel med seks bælge. Det blev leveret af Lambert Daniel Kastens, og det er dét orgels facade, som stadig ses i kirken. Orglet havde 43 stemmer og klokkespil. Det blev repareret fire gange på 1700-tallet, men uden at der blev ændret ved dispositionen.
I 1834-35 blev orglet repareret og udbygget med fem stemmer af hoforgelbygger Ramus.
I 1870 blev der installeret et nyt orgel bag Kastens facade, som blev udformet af Daniel Köhne, der netop var vendt hjem fra studier i Paris. Det blev lavet efter højromantikkens idealer og var et af landets første romantiske orgler. Instrumentet blev udvidet i 1910 af I. Starup. I 1924-25 og igen i 1930 ombyggede Marcussen & Søn orglet efter orgelbevægelsens nye idealer.
I 1956 byggede Marcussen & Søn et nyt orgel med 50 stemmer, stadig bag Kastens facade. Dette orgel er bygget efter samme idealer, som var gældende på Kastens tid.
I 2000 blev et seks stemmers flytbart kororgel indviet. Det er bygget af Henk Klop og disponeret på samme måde, som man formoder, at Lorentz orgel var.
Midt i korsskæringen er ophængt en model af Niels Juels admiralsskib Christianus Quintus. Modellens navn er Pietate et justitia. Den er bygget på orlogsværftet i 1904 af Otto Dørge efter tegning fra 1697. Den er givet til kirken af R. P. Troensegård.
På billeder fra 1959 i Danmarks Kirker kan man se to skibmodeller, i hhv Korgang og Skippergang. Det manglende skib er en model af Holsteen, også denne udført af skibsbygger Dørge. Det blev ophængt i kirken i 1928, men blev nedtaget i forbindelse med en renovering i 1983 og deponeret på Orlogsmuseet, hvor det stadig findes. Modellen blev givet til kirken af arkitekt E. W. Marston.
Endvidere oplyser Orlogsmuseet, at den ældste model i deres samling, orlogsskibet Anna Sophia, også har hængt i Holmens Kirke, men der foreligger ingen årstal. Der er ikke nogen skibsmodel at se på Nationalmuseets billede af kirkerummet fra omking 1860.
I lighed med Københavns to andre militære kirker, Garnisons Kirke og Kastelskirken har Holmens Kirke også en kirkefane. Den hænger ved det sydvestlige hjørne af Urtegårdsgangen, ved kapellet for frivillige faldet i allieret tjeneste.
Holmens Kirke er rig på gravminder. I Danmarks Kirker redegøres for over 350 fordelt på:
3 monumenter på kirkegårdenDesuden redegøres der for over 200 gravminder, som er registreret, men er forsvundet eller ikke længere er i kirkens besiddelse. De fordeler sig på:
Den første verificerede begravelse inde i kirken er noteret bag på altertavlen, og gælder kirkens første sognepræst Niels Mikkelsen Aalborg, som døde i 1646. Man har altså ikke foretaget begravelser under gulvet i den første kirke. I korskirken blev alle medlemmer af menigheden, som havde råd, begravet under kirkegulvet eller i et af kapellerne. I de fleste tilfælde var det muldbegravelser, men i koret har der været 13 murede grave, inklusive en stor gravkrypt under alteret. I hvert af yderhjørnerne i de tre andre korsarme har der været en muret grav, som gik op over gulvniveau, og endelig var én af de 5 grave i korsskæringen også muret.
De murede grave i Skippergangen ejedes af Gabriel Jacobsen Kyng (sydøst, 1659) og kantor Christen Sørensen Vedel (nordøst, 1651). I Urtegårdsgangen lå David Dannel (sydvest, 1659) og Abel Cathrine (sydøst).
Muldbegravelserne blev sløjfet i 1834, og af de murede grave er der kun rester tilbage i dag.
Af de 17 epitafier i kirken skal her kun nævnes nogle enkelte. Det ældste er fra mellem 1648 og 1652 og sat over familien Numsen. Det er opbygget i to omgange. Den første udgave blev sat af Hans Numsen over hans hustru Inger Margreta, som døde 1648. Hans Numsen døde selv i 1652. Maleriet i midten er af Karel van Mander og forestiller foruden Hans Numsen, Inger Margreta og deres 5 børn også Numsens anden hustru, Maren Willumsdatter Dichmand, som han giftede sig med i 1649. Den fjerde af sønnerne, Matias Numsen lod efter hans hustru Maria Worms død i 1715, hustruens og eget billede tilføje til epitafiet, som figurer oven på hovedgesimsen, på hver sin side af deres våben. Matias Numsen har også forfattet indskriften på det ovale felt under maleriet. Epitafiet sidder i Korgangens nordvestlige hjørne.
Det nyeste er fra 1828 og sat over Cecilia Catharina Falsen, som døde i 1816, af hendes mand. Relieffet i epitafiet er et originalarbejde af Thorvaldsen (Natten). Ifølge Danmarks Kirker har epitafiet været flyttet fra sin oprindelige placering ved opgangen til prædikestolen, til Urtegårdsgangens vestvæg, til fordel for en mindetavle for Holmens Provst H. M. Fenger. Billeder fra 1960 bekræfter dette, men tidpunktet for rokeringen fremgår ikke. I dag sidder Falsens epitafium igen på sin oprindelige plads, mens Fengers mindetavle er flyttet til Skippergangens sydvæg, over pulpituret. Heller ikke for denne flytning foreligger der nogen dato.
På korets nordvæg er der opsat to mindetavler over danske søfolk, som satte livet til på havet under de to verdenskrige. I 1950 blev der oprettet et mindekapel over frivillige, der faldt i årene 1940-45 i allieret krigstjeneste. Kapellet er tegnet af arkitekt Arne Nystrøm og er placeret i Urtegårdsgangen, uden for dåbskapellet, på vestsiden.
En del af kirkens store samling af kisteplader er i dag ophængt på væggene i trapperne op til pulpiturerne.
Det var ikke arkitekten J. C. Ernsts mening, at der skulle stå kister i det store kapels sal, dertil var de 36 gravkrypter nedenunder beregnet. Salen var til epitafier og andre mindesmærker. Ikke desto mindre blev Niels Juels families sarkofager flyttet til salen i 1709, som nævnt ovenfor, uden hensyn til arkitektens protester. Snart fulgte andre, og i dag står der i alt 18 kister og sarkofager i kapelsalen.
Niels Juels kapel blev opstillet i store kapels sydende, hvis væg blev rettet af, så den er vinkelret på sidevæggene. De tre vægge omkring de fire sarkofager er beklædt med et omfattende epitafium fra 1697, som formodentlig har været sat op på samme måde i det første kapel, tilbygget i hjørnet mellem Korgangen og Urtegårdsgangen. På den fjerde side er kapellet afgrænset til kapelsalen af et gitterværk med låger i midten. Over det hele er ophængt 20 gravfaner, 4 store og 16 små (anefaner).
De fire sarkofager tilhører, fra venstre med højre, Gregers Juel (1731), Niels Juel (o. 1698), hustruen Margrethe Ulfeldt (o. 1703) og sønnen Knud Juel (o. 1709). Epitafiet er opbygget om en midtersektion med Niels Juels buste på guldbaggrund, hvorunder er indfældet to sortmalede sten med mindetekster, forfattet af Thomas Kingo, den øverste for Niels Juel og den nederste for hustruen. På hver side af dette er der fire sektioner med ensartet opbygning: øverst en guirlande på marmorbaggrund, derunder et alabasterrelief, der fremstiller en af Juels sejre, derunder en plade med forklarende tekst af Kingo, og nederst et sandstensfundament. Gravfanerne er blevet fornyet et par gange i tidens løb, senest omkring 1900 for de fleste af dem. De fire store faner er fra venstre: den røde blodfane, frydefanen (som er den eneste, der er ældre end 1900), navnefanen med monogram og til sidst den sorte sørgefane.
I den modsatte ende af kapelsalen blev der i 1710 indrettet et kapel for de benzonske sarkofager, på samme måde afgrænset af er gitterværk. Gitterværket er forsvundet i første halvdel af 1900-tallet, måske i forbindelse med afretningen af endevæggen i 1936. Kapellet omfatter i dag et epitafium og to sorte stensarkofager. I den ene ligger Niels Benzon, "herre til Waar, Aastrup, Gieltesdal, Aggersvold, Mørchegaard og Biørnekiær", i den anden formodentlig én af hans to hustruer, Elisa (eller Else) Scavenius (død 1689) eller Anna von Meulengracht (død 1723), men det fremgår ikke af kilderne hvilken. De er begge nævnt på epitafiet. Fem kisteplader for andre medlemmer af den benzonske familie, som tidligere blev opbevaret i kirken, er overgået i familiens eje.
Ved istandsættelsen i 1910-11 flyttedes to andre sarkofager tilhørende Juels familie op fra krypten. De blev anbragt lige uden for Juels kapel, langs vestvæggen Vibeke Juels sarkofag (Niels Juels datter) og langs østvæggen Niels Juel den Yngres sarkofag, begge i sandsten.
Også Peter Wessel Tordenskiolds kiste har fundet vej til kapelsalen. Tordenskiold var så uforsigtig at lade sig slå ihjel i en ulovlig duel, og fik derfor ikke en statsbegravelse som Niels Juel. Hans kiste blev sejlet til Holmens Kirke "en mørk og stormfuld nat" 3. januar 1721 og diskret anbragt i gravkrypt nr. 1. Den enkle fyrretræskiste henstod her, til den i 1759 blev flyttet til en muret gravkrypt under alteret. I 1787 blev kisten fornyet og flyttet til kapellets krypt nr 35, en stor fælleskrypt under nordenden af kapellet. Først i 1819 fik kisten sin nuværende plads i en sort marmorsarkofag foran et marmorepitafium over gravkrypt nr. 4. Marmoren stammer fra Vor Frue Kirkes lager af marmor fra ødelagte sarkofager. Portrætmedallionen på epitafiet er af Nicolai Dajon.
Af de øvrige kister kan nævnes Hans Hansen Osten og Abel Cathrines ens læderbetrukne kister, samt den store marmorsarkofag med Niels W. Gade, kirkens organist gennem 32 år. De senest tilkomne sarkofager tilhører kammerherre Andreas du Plessis de Richelieu (d. 1932), kammerherreinde Dagmar du Plessis de Richelieu (d. 1942), Direktør K. K. Kirk (d. 1935) og Emilie Kirk (d. 1969). De er placeret langs vestvæggen, i forlængelse af Vibeke Juels sarkofag.
I kapelsalen ses i dag foruden epitafierne i Juels og Benzons kapeller 23 epitafier og mindetavler plus nogle kisteplader og blikskjolde med adelige våbener. De 17 af epitafierne er anbragt på østvæggen, som det var arkitektens mening, resten er anbragt mellem eller under vinduerne på vestvæggen. Egentlig er der ét epitafium mere, idet det ældste fra 1715 over Peter Jespersøn, i 1757 blev indarbejdet i Peder Herslebs epitafium, hvor det udgør den højre indskriftplade. Den venstre del omtaler Peder Hersleb, biskop over Sjællands Stift, og hans hustru Boletta Hiort.
Tordenskiolds sarkofag står som nævnt foran et epitafium for viceadmiralen, sat af Frederik 6.. Niels W. Gades sarkofag står også foran et epitafium. Af de øvrige kan nævnes William Wains fra 1882, opsat af ansatte ved Burmeister & Wain, og admiral Carl Wilhelm Jessen, guvenør på Sankt Thomas, død 1823, hvis ligsten blev hjemført 1901 "på skonnerten Ingolf" og opsat i kapellet. Endelig står der et sandstensmonument med marmortavle for C. F. Hansen og G. F. Hetsch samt dennes hustru og en frøken W. J. Hansen på gulvet ved vestvæggen, mellem krypt 18 og 19. Monumentet er udført af E. L. Vieth omkring 1885.
De nyeste mindetavler er en over Kontreadmiral Carl Hammerich, som døde på Shellhuset 1945, og en fællestavle for faldne for fædrelandet mellem 1943 og 1945.
Krypten under kapelsalen er normalt ikke åben for offentligheden. Det er derfor ikke umiddelbart muligt at kontrollere, om følgende oplysninger fra Danmarks Kirker stadig stemmer.
Det ældste gravminde er en lille plade ved indgangen med en kryptisk inskription, der daterer den til 1671, altså før kapellet blev bygget. En anden sten med inskription er indmuret ved krypt nr. 17 og fortæller om to små lig overført fra det kongelige slots kapel. Det formodes at der er tale om Frederik 4.s børn med Anna Sophie Reventlow. I krypt nr. 2 sidder en marmortavle hvis inskription fortæller at kammerherre F. Hoppe og kontreadmiral I.C. Hoppe har erhvervet denne krypt "til evig og upåtalt ejendom".
I krypt nr. 3 står kisten med lensbaronesse Ida Wilhelmine Rosenkrantz, som også har et epitafium i kapelsalen. Krypt nr. 15 rummer familien Haxthausens kister, og i blændingen over den i kapelsalen står det tilhørende epitafium. I krypt nr. 18, under epitafiet ved vestvæggen, ligger C.F. Hansen og hans pårørende. Kommandørkaptajn Henrich Gerners familiekrypt, nr. 25, er muret til, men en sten fortæller, hvem der ligger der.
I korurtegården er der indmuret et antal gravsten i hegnsmuren og i store skriftestols mur. Danmarks Kirker nævner 8 gravsten, den ældste fra o. 1666 over Hans Sevrenssøn og Mete Mogens Dater. Den nyeste er fra 1872 og sat over kgl. skuespiller Christen Martin Foersom af kunstfæller ved Det Kongelige Teater.
I midten af gården står H.W. Bissens statue af Tordenskiold, som blev opstillet i 1872. I dag kaldes korurtegården også Tordenskioldsgården af kirkens personale.
I hjørnet mellem Skippergang og Kaptajnsgang – "Lille Urtegård" – er oplagt otte store flade gravsten, en granitpyramide med Jens Wadums navn på fra o. 1804 samt en opretstående granitsten for admiral H.C. Sneedorff, død 1824. I Kaptajnsgangens østmur er indsat en sten for kontreadmiral Svend Martin Ursin og hustru Frederikke Maria fra o. 1810, og en mindetavle for Jørgen Balthazar Winterfeldt og hustru Marie Magdalene opsat i 1905 af Trøstens Bolig (Winterfeldts stiftelse for boliger til enker og ugifte). Ved indgangen til området ligger et mindesmærke i form af et anker.
"Store Kirkegård" på kirkens sydside har i dag mere karakter af et parkanlæg. Der er bevaret 11 gravsten, og der er opstillet to mindesmærker. Langs det store kapels mur står 8 sten hvoraf de tre er udført som hvide marmorplader indsat i en granitsten med et hvidt kors ovenpå. På plænen står en forvitret sten over slægten Gerner, og under træet ved østgavlen ligger en sten over gehejmeråd Peter Hersleb Classen den ældre, død 1825. Endelig står der et stort monument med portrætbuste over Sjællands biskop Bruun Juul Fog, død 1896.
De to mindesmærker er dels et monument "for de danske søfolk, som i aarene 1939-45 satte livet til under søkrigens farer", dels en granitsten for "Brand- og redningsfolk omkommet under udøvelsen af deres gerning". Sidstnævnte blev afsløret af kronprins Frederik den 6. oktober 2006, i anledning af Brand- og redningskorpsenes 100 års jubilæum.
Danmarks Kirker, København, bind 2: Holmens Kirke. s. 3-222 (Hæfte 8-9), Nationalmuseet 1960-1965
København før og nu – og aldrig. Gammelholm og Frederiksholm, Bind 2, Steffen Lindval, Red. Bo Bramsen og Palle Fogtdal, Forlaget Palle Fogtdal, 1987, 1996.
Ankerkæden – Kirkeblad for Holmens Kirke, 83. årgang nr. 4, december, januar, februar 2006-07. Side 11.

Homer Jay Simpson er den fiktive hovedperson i den animerede tv-serie The Simpsons og far i den navnkundige familie. Dan Castellaneta lægger stemme til figuren, der optrådte første gang på tv, sammen med resten af familien, i The Tracey Ullman Shows kortfilm "Good Night" den 19. april 1987. Homer blev skabt og designet af tegneren Matt Groening, mens han ventede i lobbyen på James L. Brooks' kontor. Groening var blevet kaldt ind for at komme med forslag til en række kortfilm baseret på sin tegneserie Life in Hell, men i stedet besluttede de at oprette et nyt sæt tegneseriefigurer. Groening navngav karakteren efter sin far, Homer Groening. Efter at have været en del af The Tracy Ullman Show i tre sæsoner, fik Simpson-familien deres egen serie på tv-kanalen Fox og debuterede den 17. december 1989. 
Homer er den ubehøvlede fader i Simpson-familien. Han er gift med Marge og sammen har de tre børn: Bart, Lisa og Maggie. Som familiens forsøger arbejder han på Springfield Atomkraftværk, i sektor 7G. Homer rummer flere stereotyper på den amerikanske arbejderklasse: han er rå, overvægtig, inkompetent, klodset, doven og uvidende, men han er også voldsomt opofrende for sin familie. På trods af forstads-rutinerne i sit liv har han haft en række bemærkelsesværdige oplevelser. 
I de korte og tidlige episoder blev Homers stemme udført løst baseret på Walter Matthau. I anden og tredje sæson udvikler Homers stemme sig til at blive mere robust for at kunne give udtryk for en bredere vifte af følelser. Han har også medvirket i andre medier end tv – herunder videospil, The Simpsons Movie, The Simpsons Ride, reklamer og tegneserier – og inspireret en hel serie af merchandise. Hans catchphrase, det irriterede grynt "d'oh!", er blevet medtaget i The New Oxford Dictionary of English siden 1998 og Oxford English Dictionary siden 2001.
Homer er en af de mest indflydelsesrige fiktive karakterer i tv og er blevet beskrevet af den britiske avis The Sunday Times som "den største komiske opfindelse i moderne tid". Han var rangeret som den næststørste tegneseriefigur nogensinde af det amerikanske blad TV Guide, kun overgået af Snurre Snup, og blev udnævnt til den største tv-karakter igennem tiden af Channel 4-seerne. Castellaneta har vundet fire Primetime Emmy Awards for Outstanding Voice-Over Performance og en speciel-achievement-pris fra Annie Awards for at lægge stemme til Homer. I 2000 blev Homer, sammen med resten af sin familie, tildelt en stjerne på Hollywood Walk of Fame.
Homer Simpson er den klodsede mand, der er gift med Marge og far til Bart, Lisa og Maggie Simpson. Han er søn af Mona og Abraham Simpson. Homer har haft over 188 forskellige jobs i de første 400 episoder af The Simpsons. I de fleste episoder arbejder han som Atomar Sikkerhedsinspektør på Springfield Atomkraftværk, en stilling han har haft siden "Homer's Odyssey", den tredje episode af serien. På arbejdspladsen er Homer ofte ignoreret og helt glemt af sin chef Mr. Burns og falder hele tiden i søvn og forsømmer sine pligter. Matt Groening har udtalt, at han besluttede at give Homer arbejde på kraftværket på grund af muligheden for at få Homer til at skabe ravage. Hvert af de andre jobs har højst varet én episode. I første halvdel af serien fandt forfatterne på en forklaring på, hvordan han blev fyret fra kraftværket og derefter blev genansat i hver episode. I de senere episoder begynder han ofte i et nyt job per impuls, uden nogen omtale af hans normale beskæftigelse.The Simpsons bruger en flydende tidslinje, hvor personerne ikke ældes fysisk, og som sådan antages showet generelt som værende fastsat i indeværende år. Men i flere episoder har begivenhederne i Homers liv været knyttet til bestemte perioder. "Mother Simpson" (sæson syv, 1995) skildrer Homers mor, Mona, som en radikal, der gik under jorden i midten af 1960'erne efter et sammenstød med politiet "The Way We Was" (sæson to, 1991) skildrer en Homer, forelsket i Marge Bouvier som senior på Springfield High School i 1970'erne  og "I Married Marge"(sæson tre, 1991) antyder, at Marge blev gravid med Bart i 1980.  Men episoden "That 90's Show" (sæson 19, 2008) modsiger store dele af denne baggrundshistorie, da den skildrer Homer og Marge som et barnløst par i begyndelsen af 1990'erne. Homers alder er steget i takt med, at serien har udviklet sig. Han var 36 i de første episoder, 38 og 39 i sæson otte, og 40 i den attende sæson, selvom hans alder selv i disse sæsoner er inkonsekvent. Under Bill Oakley og Josh Weinsteins periode som showrunners fandt de, at i takt med at de selv ældes, synes Homer også at blive ældre, så de hævede hans alder til 38.
Matt Groening udtænkte Homer og resten af Simpson-familien i 1986 i lobbyen til producenten James L. Brooks' kontor. Groening var blevet indkaldt for at pitche en serie af animerede kortfilm til The Tracey Ullman Show og havde til hensigt at præsentere en tilpasset version af sin Life In Hell-tegneserie. Da han indså, at for at animere Life in Hell ville det kræve, at han opgav rettighederne til serien, besluttede Groening at bevæge sig i en anden retning  og skyndte sig i stedet at skitsere sin version af en dysfunktionel familie og navngav figurerne efter medlemmerne af sine egen familie. Homer blev opkaldt efter Groenings far, Homer Groening.  Ikke meget andet af Homers karakter var baseret på faderen og for at bevise, at betydningen bag Homers navn ikke var væsentlig, navngav Groening senere sin egen søn Homer.  Selv om Groening har udtalt i flere interviews, at Homers navnebror er hans far, hævdede han også i flere 1990-interviews, at en karakter fra Nathanael West-romanen The Day of the Locust fra 1939 gav inspiration til navngivningen af Homer.  Homers midterste initial "J", der står for mellemnavnet "Jay",  er en "hyldest" til andre animerede figurer som Bullwinkle J. Moose og Rocket J. Squirrel fra The Rocky og Bullwinkle Show som fik deres mellemste initial fra Jay Ward.Homer fik sin debut med resten af Simpson-familien den 19. april 1987 i The Tracey Ullman Show-kortfilmen "Good Night".  I 1989 blev kortfilmene tilpasset til spin-off-serien The Simpsons, en halv times-serie der blev sendt på FOX. Homer og Simpson-familien blev hovedpersonerne i dette nye show. 
Hele Simpsonfamilien blev konstrueret således, at de ville være genkendelige i silhuet. Familien var groft udarbejdet, fordi Groening havde indsendt basale skitser til animatorerne og forventet, at de ville tegne dem op. I stedet tegnede animatorerne bare over Groenings tegninger. Homers fysiske egenskaber bruges generelt ikke i de andre karakterer – for eksempel i de senere sæsoner har ingen andre end Homer og Lenny en lignende skæglinje. Da Groening oprindeligt designede Homer satte han sine initialer i figurens hårgrænse og øre: hårgrænsen lignede et 'M' og det højre øre lignede et 'G'. Groening besluttede dog, at dette ville være for distraherende og redesignede øret til at se normalt ud. Han tegner stadig øret som et 'G' når han tegner billeder af Homer for fans.  Grundformen af Homers hoved er beskrevet af instruktøren Mark Kirkland som 'en tube-formet kaffekande med en salatskål på toppen'. Barts hoved er også kaffekandeformet, mens kugler bruges til Marge, Lisa og Maggie.  I løbet af kortfilmene eksperimenterede animatorerne med Homers mundbevægelser når han talte, og på et tidspunkt kunne munden strækkes ud "hinsides hans skæglinje" , men dette blev stoppet, da det endte med at være "ude af kontrol". I nogle tidlige episoder var Homers hår afrundet i stedet for spidst fordi animationsinstruktør Wes Archer følte, at det skulle se pjusket ud. Homers hår udviklede sig senere til konsekvent at være spidst.  I de første tre sæsoner var der i nogle nærbilleder af Homer inkluderet små linjer i hans design. Det var meningen, at disse linjer skulle være øjenbryn. Matt Groening var dog stærkt utilfreds med dem og de blev droppet. I sæson syv (1995) episoden "Treehouse of Horror VI", var Homer computeranimeret i en tredimensional karakter for første gang til "Homer3"-segmentet af episoden. Computeranimationsinstruktørerne hos Pacific Data Images arbejdede hårdt for ikke at "genopfinde figuren".  I det sidste minut af segmentet ender 3D Homer i den virkelig verden, i Los Angeles. Scenen blev instrueret af David Mirkin og blev den første gang en Simpson-figur havde været i den virkelige verden i serien.  Episoden "Lisa's Wedding" (sæson seks, 1995) er en flashforward, der er femten år ude i fremtiden, og Homers design blev ændret for at gøre ham ældre. Han blev omformet til at være tungere, et af hårene på toppen af hans hoved var fjernet og en ekstra linje blev lagt under øjet. Et lignende design har været anvendt i efterfølgende flashforward-episoder. 
Homers stemme udføres af Dan Castellaneta, der også lægger stemmer til mange af de andre figurer, herunder Abraham Simpson, Krusty, Barney Gumble, Groundskeeper Willie, borgmester Quimby og Hans Moleman. Castellaneta havde været en del af de regelmæssige stemmer i The Tracey Ullman Show og havde tidligere lavet noget voice-over arbejde i Chicago sammen med sin kone Deb Lacusta. Stemmer var nødvendige for Simpsons-kortfilmene, så producenterne besluttede at bede Castellaneta og kollegaen Julie Kavner om at lægge stemme til Homer og Marge i stedet for at ansætte flere skuespillere.  Homers stemme lyder anderledes i kortfilmene og i de første par sæsoner af selve serien, end den gør i de senere afsnit af serien. Stemmen begyndte som en løs efterligning af Walter Matthau, men Castellaneta kunne ikke "få nok kraft bag stemmen",  og kunne ikke opretholde sin Matthau-efterligning i de ni til ti timer lange indspilninger, så han måtte finde på noget lettere.  Castellaneta "gik ned i stemmeleje"  og udviklede den til en mere alsidig og humoristisk stemme i løbet af anden og tredje sæson af showet, så Homer kan dække et fyldigere udvalg af følelser. Castellanetas normale talestemme har ingen lighed med Homers.  For at udføre Homers stemme skal Castellaneta sænke hagen til brystet  og som han siger, "lade sin IQ forsvinde".  Mens han er i denne tilstand har han improviseret flere af Homers mindst intelligente kommentarer  såsom linjen "I am so smart, s-m-r-t" fra episode "Homer Goes To College" (sæson fem, 1993), som var en ægte fejl, lavet af Castellaneta under optagelserne . Castellaneta ynder at opholde sig i karakteren i løbet af indspilningerne  og forsøge at visualisere en scene, så han kan give den den rette stemme.  Trods Homers berømmelse hævder Castellaneta, at han sjældent bliver genkendt i det offentlige, "undtagen, måske, af Hardcore-fans". "Homer's Barbershop Quartet" (sæson fem, 1993) er den eneste episode, hvor Homers stemme blev leveret af en anden end Castellaneta. I episoden er Homer en del af en barbershop kvartet, kaldet Be Sharps, og på enkelte tidspunkter i afsnittet er hans sangstemme leveret af et medlem af The Dapper Dans.  Dapper Dans havde indspillet alle fire dele af sangen til de fire medlemmer af The Be Sharps. Deres sang var blandet med de normale stemme-skuespilleres stemmer, ofte med en af de sædvanlige stemmeskuespillere, der sang melodien og Dapper Dans syngende backup. Indtil 1998 blev Castellaneta betalt $30.000 per episode. Under en løn-tvist i 1998 truede Fox med at erstatte de seks vigtigste stemmeskuespillere med nye skuespillere. De gik så langt som til at starte forberedelsen til castingen af de nye stemmer.  Striden blev imidlertid løst og Castellaneta steg til $125.000 per episode indtil 2004, da stemmeskuespillerne krævede, at de skulle betales $360.000 per episode.  Problemet blev løst en måned senere  og Castellaneta steg til $250.000 per episode.  Efter lønforhandlinger i 2008 steg stemmeskuespillernes løn til cirka $400.000 per episode. Da The Simpsons Movie udkom skulle den også oversættes til dansk. Dette betød, at der skulle findes skuespillere, der ville påtage sig den opgave det var at udfylde de efterhånden tyve år gamle roller. Niels Ellegaard endte med at takke ja tak til at lægge stemme til den danske udgave af Homer Simpson, men det var ikke uden at tænke sig grundigt om først "Jeg var ikke sikker på, at jeg havde lyst til det, fordi det er så kultagtigt. Så jeg tænkte: Har jeg lyst til at stille mig på øretævernes holdeplads?" Men efter at have tænkt det igennem endte han med at sige ja. Han gik dog aldrig psykisk ind i rollen, for som han siger "...Det har jeg ikke turdet. Det er for skræmmende, synes jeg."
Executive producer Al Jean bemærker, at i The Simpsons-skriverværelset "elsker alle at skrive for Homer " og mange af hans eventyr er baseret på erfaringer fra forfatterne. I de tidlige sæsoner af showet var hovedfokus på Bart. Men omkring den fjerde sæson kom Homer mere i fokus. Ifølge Matt Groening var det fordi: "Med Homer er der bare en bredere vifte af vittigheder, der kan laves. Og der er meget mere drastiske konsekvenser af Homers dumhed. Der er med Bart kun så langt du kan gå med en ungdomskriminel. Vi ønskede at få Bart til at gøre alt op til det punkt, hvor han blev stillet for retten som en voksen. Men Homer er en voksen, og hans dumskalle-manerer er sjovere. [...] Homer kaster sig hovedkulds ud i hver enkelt impulsive tanke, der opstår hos ham."Homers adfærd har ændret sig flere gange gennem den tid, serien har kørt. Han var oprindelig "meget vred" og undertrykkende overfor Bart, men disse egenskaber blev nedtonet noget i takt med, at hans personlighed blev yderligere blotlagt.  I de første sæsoner virkede Homer bekymret over, om hans familie ville få ham til at tage sig dårligt ud, men i senere episoder bekymrer han sig mindre om, hvordan han bliver opfattet af andre.  I de første år var Homer ofte portrætteret som sød og oprigtig, men i løbet af Mike Scullys tid som executive producer (sæsonerne ni 1997 til tolv, 2001) blev han mere "en bondsk, selvforskønnende drønnert".  Chris Suellentrop fra Slate Magazine skrev: "Under Scullys embedstid blev The Simpsons en tegneserie. [...] Episoder, der engang ville være endt med at Homer og Marge cyklede ind i solnedgangen [...] endte nu med, at Homer blæser en beroligende dartpil ind Marge's hals."" Fans har døbt denne inkarnation af figuren "Jerkass Homer".  Under lydoptagelses-sessioner har Dan Castellaneta afvist materiale skrevet i manuskriptet, der portrætterede Homer som værende alt for ondskabsfuld. Han mener, at Homer er "bondsk og tankeløs, men han ville aldrig være ondskabsfuld med vilje."  Da The Simpsons Movie blev redigeret var flere scener ændret eller på anden måde nedtonet for at gøre Homer mere sympatisk. Forfatterne har fået det til at se ud til, at Homers intelligens falder i løbet af årene; de forklarer, at dette ikke blev gjort med vilje, men det var nødvendigt at matche tidligere vittigheder.  For eksempel i "When You Dish Upon a Star" (sæson 10, 1998) inkluderede forfatterne en scene, hvor Homer indrømmer, at han ikke kan læse. Forfatterne diskuterede dette twist, fordi det ville modsige tidligere scener, hvor Homer læser, men til sidst besluttede de at holde fast ved joken, fordi de fandt det humoristisk. Forfatterne debatterer ofte, hvor langt de skal gå med at portrættere Homers dumhed; en foreslået regel er, at "han aldrig kan glemme sit eget navn". 
Homers personlighed og komiske effekt ligger i hans hyppige anfald af dumhed, dovenskab og hans eksplosive vrede. Han har et lavt intelligensniveau, beskrevet af instruktøren David Silverman som "kreativt strålende i sin dumhed".  Homer viser også umådelig apati i forhold til arbejdet, er overvægtig, og "er helliget sin mave".  Homers dårlige koncentrationsevne fremgår af de impulsive beslutninger om at engagere sig i forskellige fritidsinteresser og virksomheder, kun for at "ændre ... sin mening, når tingene går dårligt".  Homer tilbringer ofte sine aftener med drikke Duff Beer på Moe's Tavern, og som vist i episoden "Duffless" (sæson fire, 1993), er han på grænsen til at være alkoholiker.  Han er meget misundelig på sine naboer, Flanders-familien, og bliver nemt rasende på Bart. Homer vil ofte kvæle Bart pr. impuls på en tegneserie-agtig måde. Den første gang Homer kvalte Bart var i kortfilmen "Family Portrait". Matt Groenings regel var, at Homer kun kunne kvæle Bart impulsivt, aldrig med overlæg da dette "synes sadistisk. Hvis vi holder det til, at han er styret af sine impulser, så kan han let skifte impulser. Så selv om han impulsivt ønsker at kvæle Bart, giver han også op forholdsvis let." En anden af de oprindelige ideer fra Groening var, at Homer ville "altid få igen af samme skuffe eller også skulle Bart også kvæle ham", men dette blev droppet.  Han viser ingen samvittighedsnag over at udtrykke sin vrede og forsøger ikke at skjule sine handlinger for folk uden for familien. Mens Homer gentagne gange har forstyrret andre menneskers liv og forårsaget alle slags kaotiske forhold i Springfield er disse begivenheder sædvanligvis et resultat af en manglende forudseenhed eller hans intense temperament, snarere end nogen ondskab. Bortset fra at udtrykke irritation overfor Ned Flanders er Homers destruktive handlinger normalt utilsigtede.
Homer har komplekse relationer til alle tre af sine børn. Han skælder ofte Bart ud, men de to deler almindeligvis eventyr og er til tider allierede. Nogle episoder, især i de senere sæsoner, viser, at makkerparret har en mærkelig respekt for hinandens list. Homer og Lisa har modsatte personligheder og han overser sædvanligvis Lisas talenter, men når der gøres opmærksom på hans forsømmelse gør han alt hvad han kan for at hjælpe hende. Han glemmer undertiden, at Maggie eksisterer, selv om Homer ofte har forsøgt at knytte bånd til hende –  "Daddy" (engelsk for far) var hendes første ord. Mens Homers tankeløse narrestreger ofte generer hans familie har han også afsløret sig som en omsorgsfuld far og ægtemand: I "Lisa The Beauty Queen", (sæson fire, 1992) solgte han sin ønsketur på Duff-luftskibet og brugte pengene til at tilmelde Lisa til en skønhedskonkurrence, så hun kunne få det bedre med sig selv.  I "Rosebud", (sæson fem, 1993) opgav han muligheden for rigdom, så Maggie kunne beholde sin elskede bamse.  I "Radio Bart"(sæson tre, 1992) stod han for et forsøg på at grave Bart ud, efter at han var faldet ned i en brønd.  Og i "A Milhouse Divided", (sæson otte, 1996) arrangerede han et overraskelsesbryllup (deres andet) med Marge for at kompensere for deres utilfredsstillende første ceremoni.  Homer har imidlertid et dårligt forhold til sin far Abraham "Grampa" Simpson, som han anbragte på et plejehjem, så snart han kunne.  Simpson-familien vil ofte gøre deres yderste for at undgå unødig kontakt med Grampa, men Homer har dog vist kærlige følelser for sin far fra tid til anden. Homer er "en (lykkelig) slave af sine forskellige lyster"  og vil gerne sælge sin sjæl til djævlen i bytte for en enkelt doughnut.  Han er tomhjernet, men er stadig i stand til at rumme en stor mængde af viden om meget specifikke emner. Homers korte perioder af intelligens overskygges dog af meget længere og sammenhængende perioder med uvidenhed, glemsomhed og dumhed. Homer har en IQ på kun 55, som af forskellige er blevet tilskrevet det arvelige "Simpson-gen" (som i sidste ende forårsager, at alle mandlige medlemmer af familien bliver utroligt dumme),  hans alkohol problem, udsættelse for radioaktiv stråling, repetitive kranielæsioner  og en farveblyant boret ind i frontallappen i hans hjerne.  I episoden "HOMR" (sæson 12, 2001) bliver Homer opereret for at fjerne den (nyopdagede) farvestift fra hans hjerne. Som direkte konsekvens heraf forøges hans IQ til 105. Selv om han får et bedre forhold til Lisa har hans nyfundne evner for forståelse og logik gjort ham mindre glad og han får derfor Moe til at genindsætte et farvekridt, hvilket gør, at hans intelligens går tilbage til det tidligere niveau.  Homer har ofte diskussioner med sin egen hjerne, som er udtrykt i voiceover. Hans hjerne har for vane at give ham tvivlsom rådgivning, til tider hjælper den ham til at træffe de rigtige beslutninger, men fejler ofte spektakulært. Den er endda blevet helt frustreret og har gennem lydeffekter forladt ham.  Homers samtaler med hans hjerne blev brugt flere gange i løbet af fjerde sæson, men blev senere afviklet efter at producenterne havde "anvendt alle mulige kombinationsmuligheder".  Disse meningsudvekslinger var ofte indført fordi de udfyldte tiden og var nemme for animatorerne at arbejde med. Homer er ifølge avisen L'Osservatore Romano (som også ved tidligere lejligheder har rost The Simpsons for sit realistiske og intelligente manuskript) katolik men det afviser The Simpsons-produceren Al Jean til Entertainment Weekly og udtaler at han tilhører den presbylutherske (en krydsning mellem Presbyterianisme og lutheranisme) kirke  i Springfield.
Homer Simpson er et gennemsnitsmenneske og udspringer i flere forskellige stereotype amerikanske mænd fra middelklassen: Han er rå, overvægtig, inkompetent, klodset og på grænsen til at være alkoholiker. Matt Groening beskriver ham som "fuldstændig styret af sine impulser". Dan Castellaneta kalder ham "en hund fanget i en mands krop" og tilføjer: "Han er utroligt loyal – ikke helt ren, men du kan ikke andet end elske ham." I sin bog Planet Simpson beskriver forfatteren Chris Turner Homer som "den mest amerikanske af Simpsonerne" og mener, at mens de andre Simpson-familiemedlemmer kunne ændres til andre nationaliteter er Homer "ren amerikansk".  I bogen God in the details: American Religion i Popular Culture skriver forfatterne, at "Homers fremskridt (eller mangel på samme) afslører en figur, som kan gøre det rigtige, enten ved et uheld eller modstræbende."  Bogen The Simpsons and Philoshopy: D'oh! of Homer indeholder et kapitel, der analyserer Homers karakter. Raja Halwani skriver, at Homers "kærlighed til livet" er et beundringsværdigt karaktertræk, "for mange mennesker er fristet til kun at se Homer som værende lutter klovnerier og amoralitet. [...] Han er ikke politisk korrekt, han er mere end villig til at bedømme andre, og han synes bestemt ikke at være besat af sit helbred. Disse kvaliteter gør ikke Homer til en beundringsværdig "person", men de gør ham beundringsværdig på nogle måder og, endnu vigtigere, får os til at hige efter ham og Homer Simpsonerne i hele verden." I 2008 begrundede Entertainment Weekly udpegningen af The Simpsons som tv-klassiker ved at erklære at "vi hylder alle Simpson-patriarken Homer, fordi hans glæde er lige så håndgribelig som hans dumhed er fantastisk". I sæson otte-episoden "Homer's Enemy" har forfatterne besluttet at undersøge "hvordan det ville være rent faktisk at arbejde sammen med Homer Simpson". Episoden udforsker dette ved at placere en realistisk karakter med en stærk arbejdsmoral, kaldet Frank Grimes, ved siden af Homer i et arbejdsmiljø. I episoden er Homer portrætteret som en "almindelig" mand og indbegrebet af den amerikanske ånd, men i nogle scener er hans negative egenskaber og dumhed tydeligt fremhævet. Ved slutningen af episoden er Grimes, en hårdtarbejdende og udholdende "rigtig amerikansk helt", henvist til rollen som antagonist, altså mere eller mindre Homers modpol eller rival, og det er meningen, at seeren skal blive glad for, at Homer har vundet. I Gilligan Unbound mener forfatteren, Paul Arthur Cantor, at Homers hengivenhed til sin familie har øget populariteten af karakteren. Han skriver: "Homer er en destillation af ren faderskab. [...] Dette er grunden til, at på trods af alle hans dumheder, chauvinisme og selvcentrerede kvaliteter, kan vi ikke hade Homer. Han undlader til stadighed at være en god far, men han har aldrig opgivet at prøve, og i en grundlæggende og vigtig forstand gør det ham til en god far." The Sunday Times bemærkede, at "Homer er god, fordi han først og fremmest er i stand til at udvise stor kærlighed. Når det kommer til stykket gør han altid det rigtige for sine børn og han er aldrig utro på trods af at muligheden er opstået flere gange."
Homers indflydelse på komedie og kultur har været betydelig. I 2010 kårede Entertainment Weekly ham til den største figur de sidste tyve år." Han blev i 2002 nummer to på TV Guides Top 50 over bedste tegneseriefigurer, kun overgået af Snurre Snup, og han blev nummer fem på Bravos 100 største TV-karakterer, en af kun fire tegneseriefigurer på denne liste. Hun blev nummer et i en Channel 4-meningsmåling over de største tv-figurer igennem tiden.  I 2007 satte Entertainment Weekly Homer som nummer ni på deres liste over de "50 Største TV-ikoner" og nummer et på deres 2010 liste over "Top 100-karakterer de seneste tyve år".  Homer var også sikker vinder i britiske meningsmålinger, der blev lavet for at fastslå, hvem seerne mente var "Den største amerikaner"  og hvilken fiktiv figur folk gerne ville se blive præsident i USA.Dan Castellaneta har vundet flere priser for at lægge stemme til Homer, herunder fire Primetime Emmy Awards for "Outstanding Voice-Over Performance": I 1992 for "Lisa's Pony", 1993 for "Mr. Plow",  i 2004 for "Today I Am A Clown" og i 2009 for "Father Knows Worst".  Dog var det i tilfældet med "Today I Am A Clown" for at lægge stemme til diverse figurer og ikke udelukkende for Homer. I 1993 fik Castellaneta en særlig Annie Award, "Outstanding Individual Achievement in the field of Animation", for hans arbejde som Homer på The Simpsons.  I 2004 vandt Castellaneta og Julie Kavner (Marges stemme) en Young Artist Award for "Mest populære Mor & Far i en tv-serie".  I 2005 var Homer og Marge nomineret til en Teen Choice Award for "Choice TV Parental Units".  Forskellige episoder, hvor Homer markerer sig kraftigt, har vundet Emmy Awards for Outstanding Animated Program, herunder "Homer vs Lisa og the 8th Commandment" i 1991, "Lisa's Wedding" i 1995, "Homer's Phobia" i 1997, "Trash of the Titans" i 1998, "HOMR "i 2001, "Tre Gays of the Condo" i 2003 og "Eternal Moonshine of the Simpson Mind" i 2008.  I 2000 blev Homer og resten af Simpsonfamilien tildelt en stjerne på Hollywood Walk of Fame. Den ligger på 7021 Hollywood Boulevard. 
Homer Simpson er en af de mest populære og indflydelsesrige tv-karakterer i en række henseender. USA Today udnævnte i 2007 karakteren som værende en af de "25 mest indflydelsesrige personer i de seneste 25 år" og tilføjede, at Homer er "indbegrebet af ironi og respektløshed i kernen af amerikansk humor."  Robert Thompson, direktør for Syracuse Universitys Center for Studiet af Populær TV mener, at om "tre århundreder fra nu, vil engelske professorer blive enige om, at Homer Simpson er en af de største kreationer i menneskelig historiefortælling."   Animationshistoriker Jerry Beck beskriver Homer som en af de bedste animerede figurer. Han siger: "Du ved, at nogen kan lide det, eller du kan identificere dig med det. Det er virkelig nøglen til en klassisk figur."  Homer er blevet beskrevet af The Sunday Times som "den største komiske kreation i moderne tid". Artiklen bemærkede, at "hver årgang har brug for sin store, trøstende fiasko. Sin elskelige, selvhøjtidelighedsfri middelmådighed. Og vi har vores i Homer Simpson."Homer er blevet beskyldt for at have dårlig indflydelse på børn. En undersøgelse foretaget i Storbritannien i 2005 viste, at 59% af forældrene mente, at Homer virkede fremmende for en usund livsstil.  En fem år lang undersøgelse af mere end 2.000 midaldrende mennesker i Frankrig fandt en mulig sammenhæng mellem vægt og hjernefunktion, hvoraf resultaterne blev døbt "Homer Simpson-syndromet".  Resultater fra en hukommelsestest med ord viste, at folk med et body mass index (BMI) på 20 (anses for at være et sundt niveau) huskede et gennemsnit på ni ud af 16 ord. Derimod kunne personer med en BMI på 30 (inde i det fede område) huske et gennemsnit på kun syv ud af 16 ord. Trods Homers legemliggørelse af den amerikanske kultur har hans indflydelse spredt sig til andre dele af verden. I 2003 afslørede Matt Groening, at hans far, efter hvem Homer var opkaldt, var canadisk, og han sagde, at dette faktisk gjorde Homer canadisk.  Figuren blev senere tildelt æresborgerskab i Winnipeg, Canada, i det virkelige liv, fordi Homer Groening menes at være fra Manitoba-hovedstaden, selv om kilder hævder, at den ældste Groening faktisk var født i Saskatchewan. I 2007 blev et billede af Homer malet ved siden af Cerne Abbas giganten i Dorset, England, som en del af et salgsfremstød for The Simpsons Movie. Dette forårsagede harme blandt de lokale neopaganere, der udførte "regnvejrsmagi" som et forsøg på at få det skyllet væk. I 2008 blev en falsk spansk euromønt fundet i Avilés, Spanien, med ansigtet af Homer, der havde erstattet billedet af Kong Juan Carlos I.  Den 9. april 2009 afslørede United States Postal Service en serie på fem 44 cent frimærker med Homer og de fire andre medlemmer af Simpson-familien. De er de første figurer fra en tv-serie der modtager denne anerkendelse, mens serien stadig er i produktion.  Frimærkerne, designet af Matt Groening, kom i handelen den 7. maj 2009.Homer, med stemme af Castellaneta, har optrådt i flere andre tv-serier, herunder sjette sæson af American Idol, hvor han åbnede showet,  The Tonight Show med Jay Leno, hvor han udførte en speciel animeret indledende monolog den 24. juli 2007  og 2008-velgørenhedsudsendelsen Stand Up to Cancer, hvor han blev vist mens han fik en koloskopi. 
Homers slagord, det irriterede grynt "D'oh!", bliver typisk udstødt når han kommer til skade, hvis han indser, at han har gjort noget dumt eller hvis noget slemt er sket eller er på vej til at ske med ham. Under stemmeoptagelserne til en af Tracey Ullman Show-kortfilmene skulle Homer sige det, der i manuskriptet blev kaldt "an annoying grunt". Dan Castellaneta gjorde det som et "d'ooooooh", der blev trukket ud. Dette var inspireret af Jimmy Finlayson, den mustacheprydede skotske skuespiller, der optrådte i 33 Gøg og Gokke-film. Finlayson havde brugt udtrykket som en ed i stedet for ordet "Damn!" Matt Groening mente, at det bedre ville passe til timingen af animationen, hvis det blev sagt hurtigere. Castellaneta forkortede det derefter til et hurtigt sagt "d'oh!"  Det første forsætlige brug af d'oh! fandt sted i Ullman-kortfilmen "The Krusty The Clown Show",(1989) og den første brug i serien var i premiere-afsnittet, "Simpsons Roasting on an Open Fire". "D'oh!" blev føjet til The New Oxford Dictionary of English i 1998. Det er defineret som et tilråb, "der bruges til at kommentere, at en sag opfattes som tåbelig eller dum".  I 2001 blev "d'oh!" tilføjet til Oxford English Dictionary, uden apostrof. Definitionen af ordet er "udtryk for frustration over den erkendelse, at tingene har vist sig dårlige eller ikke som planlagte, eller at man netop har sagt eller gjort noget dumt". I 2006 blev "d'oh!" placeret på sjettepladsen på TV Lands liste over de 100 største tv slagord.  "D'oh!" er også inkluderet i The Oxford Dictionary of Quotations. Bogen indeholder en række andre citater fra Homer, herunder "Kids, you tried your best and you failed miserably. The lesson is never try", fra "Burns' Heir" (sæson fem, 1994) samt "Kids are the best, Apu. You can teach them to hate the things you hate. And they practically raise themselves, what with the Internet and all", fra "Eight Misbehavin'" (sæson 11, 2000). Begge citater er opført i ordbogen i august 2007.
Homers tilstedeværelse i mange Simpson-publikationer, legetøj og andre varer er bevis for hans vedvarende popularitet. The Homer Book, om Homers personlighed og kendetegn, blev udgivet i 2004 og er stadig i handelen.  Den er blevet beskrevet som "en underholdende lille bog til lejlighedsvis læsning" og blev opført som en af "de mest interessante bøger fra 2004" af avisen The Chattanoogan.  Andet merchandise omfatter dukker, plakater, figurer, bobblehead-dukker, krus, vækkeure, puslespil og Chia-dukker foruden tøj, såsom hjemmesko, T-shirts, kasketter og boxershorts. Homer har optrådt i reklamer for 1-800-COLLECT, Burger King, Butterfinger, CC Lemon, Church's Chicken, Domino's Pizza, Intel, Kentucky Fried Chicken, Ramada Inn, Subway og TGI Friday. I 2004 medvirkede Homer i en MasterCard-priceless reklame, der blev sendt i løbet af Super Bowl XXXVIII. I 2001 lancerede Kelloggs et helt nyt morgenmadsprodukt, der kaldtes "Homer's Cinnamon Donut Cereal" og som var i handelen i en begrænset periode.  I juni 2009 meddelte den hollandske GPS-fabrik TomTom, at Homer ville blive tilføjet som en stemme, det er muligt at downloade til sin GPS. Homers stemme, indspillet af Dan Castellaneta, har adskillige karakteristiske bemærkninger som fx "Take the third right. We might find an ice cream truck! Mmm... ice cream."Homer har optrådt i andre medier i forbindelse med The Simpsons. Han har optrådt i hvert eneste af The Simpsons videospil, herunder det nyeste, The Simpsons Game. Ud over tv-serien optræder Homer regelmæssigt i udgaver af Simpsons Comics, som blev offentliggjort første gang den 29. november 1993 og stadig udgives månedligt. Homer spiller også en rolle i The Simpsons Ride, som blev lanceret i 2008 i Universal Studios Florida og Hollywood.
Halwani, Raja (1999). "Homer and Aristotle". I: Irwin, William; Conrad, Mark T.; Skoble, Aeon (eds.). The Simpsons and Philosophy: The D'oh! of Homer. Chicago: Open Court. ISBN 0-8126-9433-3. 
Richmond, Ray; Antonia Coffman (1997). The Simpsons: A Complete Guide to Our Favorite Family. New York City: HarperCollins. ISBN 0-00-638898-1. 
Turner, Chris (2004). Planet Simpson: How a Cartoon Masterpiece Documented an Era and Defined a Generation. Toronto: Random House Canada. ISBN 0-679-31318-4. 
Alberti, John (ed.) (2003). Leaving Springfield: The Simpsons and the Possibility of Oppositional Culture. Wayne State University Press. ISBN 0-8143-2849-0. 
Brown, Alan; Chris Logan (2006). The Psychology of The Simpsons. BenBella Books. ISBN 1-932100-70-9. 
Groening, Matt (1991). The Simpsons Uncensored Family Album. HarperCollins. ISBN 0-06-096582-7. 
Pinsky, Mark I (2004). The Gospel According to The Simpsons: The Spiritual Life of the World's Most Animated Family. Louisville, Kentucky: Westminster John Knox Press. ISBN 0-664-22419-9. 
