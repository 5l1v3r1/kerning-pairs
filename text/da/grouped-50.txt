
Jon Douglas Lord (9. juni 1941 – 16. juli 2012) var en engelsk komponist, keyboard-, klaver- og hammondorgel-spiller, der var kendt for at fusionere rock med klassisk og barokmusik. Han var mest kendt fra det britiske hard rock-band Deep Purple, som han var med til at danne i 1968. Han var medlem af Deep Purple fra 1968-1976 og igen fra 1984-2001 og han samarbejdede med de andre medlemmer af bandet om mange af gruppens mest populære sange. Han og trommeslageren Ian Paice var de eneste medlemmer, der kontinuerligt var en del af bandet fra 1968-1976. Han har desuden været medlem af The Artwoods, Paice Ashton Lord, Whitesnake og The Flower Pot Men.
D. 11. november 2010 blev han udnævnt til adjungeret professor på Stevenson College i Edinburgh, Skotland og d. 15. juli 2011 blev han æresdoktor i musik på University of Leicester.
Lord blev født i Leicester den 9. juni 1941, som søn af af Miriam (1912-1995, født Hudson) og Reginald Lord. Han modtog undervisning i klassisk klaver fra en alder af fem, og denne indflydelse skinnede igennem på meget af hans arbejde senere i livet. Han var især inspireret af Johann Sebastian Bach, middelalderlig populærmusik og Edward Elgars traditionsrige engelske musik. Han gik på Wyggeston Grammar School for Boys og fik topkarakterer i musik, hvorefter han arbejdede som kontorassistent på et advokatkontor i to år. Tidligt i sit liv stiftede han bekendtskab med blues, primært den rå lyd fra store amerikanske bluesorganister som Jimmy Smith, Jimmy McGriff og "Brother" Jack McDuff ("Rock Candy") samt Jerry Lee Lewis. Musikken spillede en central rolle i hans rock-karriere. Stilen med jazz-blues orgelet som disse musikere brugte i 1950'erne og 1960'erne, og særligt lyden af det let genkendelige hammondorgel (B3 og C3-modeller) samt kombinationen med Leslie-højttalere (den velkendte Hammond-Leslie højttaler kombination), var skelsættende påvirkninger. Efter at have set bandet Vanilla Fudge spille i Storbritannien i 1967 erklærede Lord, at han var stærkt påvirket af den orgel-baserede progressiv rock, som de spillede.
Lord flyttede til London i 1959-60, opsat på en skuespilkarriere og startede på Central School of Speech and Drama på Londons Swiss Cottage. Mindre roller fulgte, og Lord fortsatte med at spille klaver og orgel på natklubber og som sessionsmusiker for at tjene til føden. Han startede sin band-karriere i London i 1960 med jazzensemblet The Bill Ashton Combo. Bill Ashton blev en central personlighed inden for jazz-uddannelse i Storbritannien, idet han skabte, hvad senere blev til National Youth Jazz Orchestra. Mellem 1960 og 1963, skiftede både Lord og Ashton til Red Bludd's Bluesicians (også kendt som The Don Wilson Quartet). Sidstnævnte havde sangeren Arthur "Art" Wood som forsanger. Wood havde tidligere sunget med Alexis Korners Blues Incorporated, og var en ung personlighed i den britiske blues-bevægelse. I denne periode spillede Lord keybord på The Kinks single-hit med den stilskabende "You Really Got Me" fra 1964, som opnåede en førsteplads på de engelske hitlister.Da Redd Bludd's Bluesicians blev opløst i slutningen 1963, sammensatte Wood, Lord og trommeslageren Red Dunnage et nyt band kaldet The Art Wood Combo. Dette omfattede også Derek Griffiths (på guitar) og Malcolm Pool (basguitar). Dunnage forlod bandet i december 1964 og blev erstattet af Keef Hartley, der tidligere havde erstattet Ringo Starr i Rory Storm and the Hurricanes. Dette band, der senere blev kendt som "The Artwoods", fokuserede på orglet som rytmisk, blues-agtig kerne i deres lyd, i lighed med de samtidige bands The Spencer Davis Group (Steve Winwood på orgel) og The Animals (med Alan Price på orgel). De optrådte i BBCs radioprogram Saturday Club og i tv-programmer som Ready Steady Go!. De optrådte også i udlandet, og de var med til det første Ready Steady Goes Live, hvor de præsenterede deres første single; "Sweet Mary", der var en Leadbelly-sang. Den kommercielle succes opnåede de dog ikke endnu. Den eneste af deres sange, der nåede ind på hitlisterne var "I Take What I Want", der opnåede #28 den 8. maj 1966.The Artwoods blev gendannet i 1967 under navnet "St. Valentinsdag Massacre". Dette var et forsøg på at komme med på 1930'er gangster-bølgen, som var sat i gang af den amerikanske film Bonnie og Clyde fra samme år. Hartley forlod bandet i 1967 for at slutte sig til John Mayall's Bluesbreakers. Herefter grundlagde Lord gruppen Santa Barbara Machine Head med Art Woods bror Ronnie Wood. Her skrev og spillede han tre stærke instrumentale numre med keyboardet i centrum, hvilket var en forsmag på fremtidens stil i Deep Purple. Kort tid efter tog Lord i studiet for at være stand in for keyboardspilleren Billy Davidson i "The Flower Pot Men". Her han mødte bassisten Nick Simper sammen med trommeslageren Carlo Little og guitaristen Ged Peck. Lord og Simper turnerede derefter med The Flower Pot Men i 1967 for at fremme hitsinglen "Let's Go To San Francisco". Hverken Lord eller Simper blev dog optaget i dette band.
I begyndelsen af 1967 mødte Lord forretningsmanden Tony Edwards via sin værelseskammerat Chris Curtis fra The Searchers. Edwards var på udkig efter et sted at investere i musikbrancen. Sessionsguitaristen Ritchie Blackmore blev hentet ind, og han mødte Lord for første gang. Dog betød Chris Curtis' uberegnelige adfærd at trioen ikke førte til noget. Edwards var tilstrækkelig imponeret af Jon Lord til at bede ham danne et band, efter at Curtis var ude af billedet. Simper blev kontaktet, og Blackmore blev tilbagekaldt fra Hamburg. Den britiske top-trommeslager Bobby Woodman var det første valg på trommer, men i løbet af auditions til en forsanger, kom Rod Evans fra "The Maze" med sin egen trommeslager; Ian Paice. Blackmore, som var blevet imponeret af Paice trommespil, da han mødte ham i 1967, organiserede en audition til Paice også. Bandet blev i første omgang kaldt "Roundabout". I marts 1968 blev til første lineup af Deep Purple, ofte omtalt som "Mark 1" eller "Mk 1", dannet bestående af: Lord, Simper, Blackmore, Paice og Evans. Lord var også med til at danne bandet "Boz". Flere af deres sange blev produceret af Derek Lawrence. "Boz" inkluderede Boz Burrell (der senere kom med i King Crimson og Bad Company), Blackmore (guitarist), Paice (trommeslager), Chas Hodges (bassist)
I disse tre år opstod Lords karakteristiske keyboardspil. Han ignorerede udviklingen af Moog synthesizeren og begyndte i stedet at eksperimentere med keyboardlyden fra et hammondorgel.
Lords version var tungere end blues-lyden, og det indeholdt ofte distortion. Hammondorgelet leverede det rytmiske fundament, der supplerede Blackmore's hurtige guitarspil. Lord var særlig vild med lyden fra et RMI 368 Elektrisk Piano og cembalo, som han brugte på sange som "Demon Eye" og "Space Truckin '". I 1973 gik Lords oprindelige C3 hammondorgel i stykker og han købte et andet af Christine McVie fra Fleetwood Mac. På omtrent samme tidspunkt begyndte Lord og hans keyboardtekniker, Mike Phillips at kombinere hans C3 hammondorgel med RMI-klaveret. Lord beholdt dette hammondorgel indtil han blev "pensioneret" fra bandet i 2002.
Ved at sende Hammond-Leslie lyden igennem en Marshall forstærker blev der skabt en tung mekanisk knurrende lyd, der kunne konkurrere med Blackmores guitarspil, med orglet ligeså fremtrædende som guitaren. En anmelder skrev "mange har forsøgt at efterligne Lords stil, og alle mislykkedes." Lord selv sagde "Der er en måde at spille anderledes på et hammondorgel. En masse mennesker begår den fejl at tro, at du kan spille på et hammondorgel med en klaverteknik. Det kan du godt, men det lyder som om du spiller et hammondorgel med klaverteknik. Man bliver virkeligt nødt til at lære at spille orgel. Det er en legatoteknik, det er en teknik til at opnå legato på et ikke-legatoinstrument". Fra begyndelsen af Deep Purples indspilninger virkede det som om Lord var leder af bandet, som først fik debut på Storbritanniens singlechart med albummet Concerto for Group and Orchestra  fra 1970. Lords vilje til senere at spille mange af de centrale rytmestemmer gav guitaristen frihed til at være mere frigjort både live og på plader. På Deep Purples andet og tredje album begyndte Lord at hengive sig mere til sin ambition om at blande rock med klassisk musik. Et tidligt eksempel på dette er sangen "Anthem" fra albummet The Book of Taliesyn (1968), men et mere fremtrædende eksempel er sangen "April" fra bandets selvbetitlede tredje album fra 1969. Sangen er indspillet i tre dele: første del har kun Lord og Blackmore på henholdsvis keyboard og akustisk guitar. Anden del er et orkesterværk arrangement komplet med strygere; og på tredje del medvirker hele rockbandet inklusiv vokal. Lords ambitioner forbedrede hans ry blandt andre musikere, men forårsagede samtidig spændinger i gruppen. Blackmore indvilligede dog i at medvirke til Lords eksperimenter, forudsat han fik sin vilje på bandets næste album.Det resulterede i Concerto For Group and Orchestra (fra 1969), som var et af rockens tidligste forsøg på at smelte to forskellige musikalske idiomer. Det blev spillet live i Royal Albert Hall den 24. september 1969 (med de to nye bandmedlemmer Ian Gillan og Roger Glover efter at Evans og Simper var blevet fyret) og blev optaget af BBC og senere udgivet som et album. Concerto For Group and Orchestra gav Deep Purple deres første forsmag på mainstream popularitet, og det gav Lord tillid til at hans eksperimenter og hans kompositoriske dygtighed havde en fremtid. Det gav samtidig mulighed for at Lord arbejdede sammen med etablerede klassiske personligheder, såsom dirigent Sir Malcolm Arnold (adlet i 1993), der bidrog med sine tekniske evner ved at hjælpe Lord med partiturarbejdet, samt at beskytte ham fra den uundgåelige foragt af de ældre medlemmer af orkestret.
Deep Purple begyndte at arbejde på Deep Purple in Rock, der blev udgivet på deres nye pladeselskab Harvest i 1970. Albummet er nu anerkendt som et af de vigtigste værker inden får den tidlige hårde rock.  Lord og Blackmore prøvede at udkonkurrere hinanden på numrene. Ofte i klassisk stil i midtersektionen med 'kald og svar' improvisation (på numre som "Speed King"), noget de gjorde med stor succes live. Ian Gillan udtalte, at Lord kom med idéen til det primære orgel-riff på "Child in Time", selvom det også var baseret på It's a Beautiful Days psykedeliske sang "Bombay Calling", der var et hit i 1969. Lord seksperimenterende solo på "Hard Lovin' Man" (komplet med politisirene interpolation) på albummet var hans personlige favorit blandt hans Deep Purple studieoptrædener.
Deep Purple fik udgivet en række albums fra 1971 til 1975, først med albummet Fireball , hvor bl.a. titelnummeret blev et hit. I denne periode indtraf nogle af højdepunkterne i Lords arbejde i Deep Purple, som omfatter albummet Machine Head fra 1972, der inkluderer hans rytmiske melodi på "Smoke on the Water", som er blevet omtalt som indeholdende ”Rockhistoriens mest berømte riff”.  Også numre som "Space Truckin", orgelsoloer på "Highway Star" og "Lazy", den bombastiske del af livealbummet Made in Japan ligeledes fra 1972, en udvidet, effekt-belæsset solo på "Rat Bat Blue" fra Who Do We Think We Are (1973) og hans musikalske bidrag til Burn-albummet fra 1974 hører til højdepunkterne. Roger Glover beskrev senere Lord som en sand "Zen-archer solist", en person, hvis bedste keyboardimprovisation ofte kom i første forsøg. Lord strenge afhængighed af C3 hammondorgellyden, i modsætning hans samtidige kolleger, der sværgede til synthesizereksperimenter, placerer ham i jazz-blueskategorien som et bandmusiker og langt fra den progressive rock-lyd som Keith Emerson og Rick Wakeman frembragte. Lord vovede sig sjældent over i synthesizer-området på Deep Purples albums. Ofte begrænsede hans eksperimenter sig til brugen ringmodulater med hammondorgel for at give live-optrædener på numre som "Space Truckin'" en karakteristisk "spacey" lyd. Sjældne tilfælde af hans brug af synthesizer under Deep Purple-perioden (senere inklusive Minimoog og andre Moog-synthesizere) inkluderer "'A' 200", det sidste spor fra Burn og "Love Child" på Come Taste the Band'-albummmet.
Vi er lige så ægte som noget af Beethoven. (NME, marts 1973)Gillan og Glover forlod bandet i 1973 efter yderligere interne spændinger, og blev herefter reorganiseret med den indtil da ukendte David Coverdale på vokal og Glenn Hughes på bas. Stridigheder om den musikalske strid medførte at Blackmore forlod bandet i 1975, hvorefter det gik i opløsning i 1976. 
Lord fortsatte med at fokusere på sine klassiske ambitioner samtidig med sin Deep Purple-karriere. Hjulpet godt på vej af succesen Concerto For Group and Orchestra, bestilte BBC ham til at skrive endnu et stykke, hvilket resulterede i "Gemini Suite", der blev opført af Deep Purple og Light Music Society under Malcolm Arnold på Royal Festival Hall i september 1970 og derefter i München med Münchens Kammerorkester dirigeret af Eberhard Schoener i januar 1972. Det blev grundlaget for Lord første soloalbum, Gemini Suite, der blev udgivet i november 1972 med vokal af Yvonne Elliman og Tony Ashton og London Symphony Orchestra, der også omfattede Albert Lee på guitar.
Lord samarbejdede med den stærkt eksperimenterende og opmuntrende Schoener, hvilket resulterede i en anden live opførsel af Gemine Suite ved udgangen af 1973 og endnu et nyt Lord album med Schoener, der fik titlen Windows og blev udgivet i 1974. Det viste sig at blive Lords mest eksperimenterende arbejde og blev modtaget med blandede reaktioner. Flirten med Bach på Windows og fornøjelse ved at samarbejde med Schoener resulterede i måske Lords mest overbevisende soloarbejde og måske hans stærkeste orkester album, Sarabande, indspillet i Tyskland i september 1975, sammen med Philharmonia Hungarica endnu engang dirigeret af Schoener.
Dette album består af otte stykker (fra åbningens fejende af fantasia til finalen), mindst fem stykker er opbygget på samme måde som den typiske construction af barok suite. De vigtigste stykker (Sarabande, Gigue, Bouree, Pavane og Caprice) er rigt suppleret af orkestret og undertiden ved interpolation af rock-temaer, der spilles af en mindre gruppe bestående Pete York, Mark Nauseef og Andy Summers, hvor Lord spiller orgel og synthesizer.
I marts 1974 havde Lord og Paice samarbejdet med vennen Tony Ashton på First of the Big Bands, krediteret "Ashton & Lord", og det byder på et rigt udvalg af forskellige sessionsmusikere, heriblandt Carmine Appice, Ian Paice, Peter Frampton og Pink Floyd saxofonisten Dick Parry. De optrådte med meget af settet live på London Palladium i september 1974.
Dette dannede grundlag for Lords første post-Deep Purple-projekt kaldet Paice Ashton Lord, der kun varede et år, og fostrede et enkelt album, Malice in Wonderland fra 1977. Herefter skabte han en uformel gruppe af venner og samarbejdspartnere, herunder Ashton, Paice, Bernie Marsden, Boz Burrell og senere, Bad Companys Mick Ralphs, Simon Kirke og andre. I samme periode var Lord gæsteoptrædende på albums af Maggie Bell, Nazareth og endda på folkemusikeren Richard Digance. Ivrig efter at afbetale en enorm skattegæld ved sin tilbagekomst til Storbritannien i slutningen af 1970'erne (Deep Purples udskejelser omfattede deres egne tourjet og et hus Lord havde lejet i Hollywood af skuespillerinden Ann-Margret), sluttede Lord sig til det tidligere Deep Purple-medlem David Coverdales nye band, Whitesnake i august 1978. Paice sluttede sig efterfølgende til dem i 1980 og var med indtil 1982. Whitesnake var en fortsættelse af den musikalske stil introduceret i Paice Ashton Lord og var inspireret af navn og omslag fra Lords album Sarabande fra 1975.
Lords job i Whitesnake var stort set begrænset til at give "farve" (eller i hans egne ord, en "glorie") for at afrunde en blues-rock lyd, der allerede var skabt af de to frontguitarister, Bernie Marsden og Micky Moody. Han tilføjede et elektrisk Yamahaflygel til sit sceneset-up, og endelig en stor mængde synthesizere venligst udlånt af Moog (Minimoog, Opus, Polymoog), så han kunne spille 12-takter blues, som bandet ofte krævede og efterligne strengesektioner og andre effekter. Dette varierede arbejde er tydeligt på numre som "Here I Go Again", "Wine, Women and Song", "She's a Woman" og "Till the Day I Die". En række af singlerne opnåede placeringer på den britiske hitliste, hvilket regelmæssigt fik den nu over 40-årige Jon Lord med i Top of the Pops mellem 1980 og 1983. Han har senere udtrykt frustration over, at han var en dårligt betalt musiker i Whitesnake. Hans utilfredshed, samt Coverdales iver efter at forny bandets line-up og sænke gennemsnitsalderen for at hjælpe med at komme ind på det amerikanske marked, banede vejen for gendannelsen af Deep Purple Mk II i 1984.
Jon Lord sidste koncert med Whitesnake fandt sted i det svenske tv-program Mandagsborsen den 16. april 1984.
I løbet af sin tid i Whitesnake havde Lord mulighed for at indspille to tydeligt forskellige solo albums. Before I Forget fra 1982 havde en stort set konventionel otte-sangs line-up, ingen orkester og med hovedparten af sangene værende enten mainstream rock-numre ("Hollywood Rock And Roll", "Chance på en følelse") eller - specielt på side to - en række meget klassiske engelske klaverballader sunget af mor og datter duoen Vicki Brown og Sam Brown (kone og datter af entertainer Joe Brown) og sangeren Elmer Gantry. Albummet kunne også prale af cremen indenfor britiske rocktalenter, herunder trommeslager (og National Youth Jazz Orchestra alumne) Simon Phillips, Cozy Powell, Neil Murray, Simon Kirke, Boz Burrell og Mick Ralphs. Lord brugte synthesizere mere end nogensinde før, hovedsageligt for at bevare en intimitet i forhold til materialet og skabe en jam-lignende atmosfære med gamle venner som Tony Ashton.
Desuden blev Lord bestilt af producer Patrick Gamble fra Central Television til at skrive soundtracket til deres tv-serier, Country Diary of en Edwardian Lady fra 1984, baseret på bogen af Edith Holden. Det blev til et album med et orkester dirigeret af Alfred Ralston og med en række blide og pastorale melodier komponeret af Lord. Lord blev etableret som et fast medlem af den britiske rocks "Oxfordshire mansion aristokrati" - med et hjem kaldet "Burntwood", komplet med et håndmalet Challen Baby-flygel, der tidligere var ejet af Shirley Bassey. Han blev bedt om at være gæst på albums af vennen George Harrison (Gone Troppo fra 1982) og Pink Floyds David Gilmour (About Face fra 1984), Cozy Powell (Octopus fra 1983), og til at spille på en udgave af Kenneth Grahames klassiske Vinden i Piletræerne. Han komponerede og producerede også partituret til filmen White Fire fra 1984, som hovedsageligt bestod af to sange udført af Limelight. I 1985 lavede han en kort optræden som medlem af The Singing Rebels band (som også inkluderede Eric Clapton, George Harrison og Ringo Starr) i filmen Water fra 1985, der er skrevet af Dick Clement og Ian Le Frenais og udgivet af produktionsselskabet Handmade Films.
I 1980'erne var han også medlem af et all-star band kaldet Olympic Rock & Blues Circus med frontmanden Pete York og et skiftende line-up, der bl.a. bød på Miller Anderson, Tony Ashton, Brian Auger, Zoot Money, Colin Hodgkinson, Chris Farlowe og mange andre. Olympic Rock & Blues Cirkus turnerede primært i Tyskland mellem 1981 og 1989. Lord var blandt de musikere, der deltog i Yorks TV musical Superdrumming mellem 1987 og 1989.
I 1984 blev Deep Purple gendannet sammen med Lord, hvilket resulterede i store horder af publikummer til den gendannede Mk II line-up. Dette inkluderede den næstmest sælgende turné i USA og en optræden foran 80.000 regnvåde fans som hovednavn til Knebworth den 22. juni 1985, der kom for at støtte Perfect Strangers albummet. Den nye og yngre sammensætning i Deep Purples Mk II line-up (samt lidt hjælp fra sundhedseksperter for at få Lord i form), samt at det at være på scenen og i studiet igen med Blackmore, gav Lord mulighed for endnu engang at presse sig selv. Hans klassiske "rubato"-åbningssekvens på albummets første spor "Knocking at Your Back Door" (komplet med en sekvens med flerstemmig korharmoni fra F-dur til G) gav Lord chancen for at udføre sit mest kraftfulde arbejde i flere år, herunder sangen "Perfect Strangers". Yderligere Deep Purple-albums fulgte, ofte af varierende kvalitet og med blandet succes, og ved slutningen af 1990'erne, var Lord opsat på at udforske nye veje i sin musikalske karriere.
I 1997 indspillede han sit måske mest personlige album kaldet Pictured Within. Det blev udgivet i 1998 og han tog efterfølgende på turne i Europa for at promovere det. Lords mor Miriam var død i august 1995 og albummet bærer præg af dette ide det indeholder alle stadier af Lord sorg. Det blev i vid udstrækning indspillet i Lords "andet hjem" i byen Köln og albummets temaer er bl.a. påvirket af Edgar Elgar. Lord skrev kontrakt med Virgin Classics for at udgive det, og så det måske som den første etape i sin eventuelle afsked med Deep Purple med mulighed for starte en mere afdæmpet og langt mere rolig solokarriere. En af sangene fra Pictured Within, "Wait A While", blev senere udgivet i en coverversion af norske sangerinde Sissel Kyrkjebø på hendes album My Heart fra 2003 (i Norge) og 2004 (i USA). Lord forlod Deep Purple endeligt i 2002, Kort efter pådrog han sig en knæskade, som helede af sig selv uden kirurgi. Han sagde senere, "At forlade Deep Purple var lige så traumatisk som jeg altid havde haft mistanke om, at det ville være, hvis ikke mere - hvis du forstår hvad jeg mener". På sit soloalbum Beyond the Notes fra 2004 dedikerede han sangen "De Profundis" til sin afsked med bandet. Albummet blev indspillet i Bonn med producer Mario Argandoña mellem juni og juli 2004.
Pictured Within og Beyond the Notes er de mest personlige værker af Lord, og sammen har de en meget klar musikalsk lyd, der er indbegrebet af hans musik, hvilket hans tidligere soloarbejde måske mangler. Langsomt fik Lord opbygget en lille, men betydelig fanbase i Europa. Lord spillede klaver på George Harrisons posthume album Brainwashed udgivet i 2002.
I 2003 vendte han tilbage til sin R'n'B/blues-arv for at indspille et album i Sydney, Australien med australieren Jimmy Barnes. Det fik titlen Live in the Basement og blev indspillet af Jon Lord og Hoochie Coochie Men. Lord støttede også Sam Buxton Sunflower Jam Healing Trust, og i september 2006 spillede han en velgørenhedskoncert ledet af Ian Paices kone, Jackie (tvillingesøster Lords kone Vicky). Udover Lord deltog Paul Weller, Robert Plant, Phil Manzanera, Ian Paice og Bernie Marsden i denne koncert.
Han samarbejdede med den tidligere ABBAmedlem Anni-Frid "Frida" Lyngstad, der også var ven af familien. Sammen indspillede de nummeret "The Sun Will Shine Again" i 2004 med tekst skrevet af Sam Brown. Lord og Frida optrådte efterfølgende rundt omkring i Europa med det. Han spillede også en del europæiske koncerter med orkesterværket Boom of the Tingling Strings, der havde premiere i 2007.
To Lord kompositioner, Boom of the Tingling Strings og ""Disguises (Suite for String Orchestra)" blev optaget i Danmark i 2006 og udgivet i april 2008 på EMI. Begge blev indspillet sammen med Odense Symfoniorkester og dirigeret af Paul Mann. Derudover blev endnu et album indspillet med Hoochie Coochie Men i juli 2006 i London. Dette album, kaldet Danger – White Men Dancing, blev udgivet i oktober 2007. Hans Durham Concerto, der var bestilt af Durham University til 175-års jubilæet, havde verdenspremiere den 20. oktober 2007 i Durham Cathedral med Royal Liverpool Philharmonic Orchestra, og havde både solister, Lord på hammondorgel, Kathryn Tickell på Northumbrian piben, Matthew Barley på cello og Ruth Palmer på violin. Det blev et hit i Classic FMs "Hall of Fame", ligesom hans Boom of the Tingling Strings.Lord var en nær ven af John Mortimer, som han havde ledsaget ved mange lejligheder under Mortimers forestillinger om "Mortimer Miscellany". Lord udgav sit soloalbum To Notice Such Thingsden 29. marts 2010. Det havde navn efter hovedværket - en suite i seks dele for solo fløjte, klaver og strygeorkester - og albummet var inspireret af, og var dedikeret til, mindet om Jons kære ven Sir John Mortimer, der var en engelsk advokat, dramatiker, manuskriptforfatter, forfatter og skaber af den britiske tv-serie Rumpole of the Bailey, der døde i januar 2009. På den første dag efter frigivelsen kom det ind på Amazons Movers And Shakers index, hvor det endte som nr. 12 i slutningen af dagen. Seks dage senere kom det ind på Storbritanniens officielle klassiske hitliste som nr. 4. Lord var blevet bestilt til at komponere en koncert for hammondorgel og orkester med særlige dele til pauker. Stykket skulle have premiere med Oslo Filharmoniske Orkester med Tom Vissgren på pauker i Oslo, Norge i foråret 2012. Sammen med Vladimir Ashkenazy og Josef Suk, var Lord en af de tre kunstneriske sponsorer af Toccata Classics.
I 2011 udkom DVD'en With Pictures, som indeholder musikalske klip og en række interviews med Lord. Her fortæller han
"med varme, dedikation og ydmyghed, garneret med herlige anekdoter (bl.a. fra rock-mod-klassisk-krigen i 60'ernes England) og britisk humor, når det er bedst." Indtil starten af juli 2012 havde han arbejdet på materiale med den nyligt dannede rock- Supergruppe WhoCares, der også havde Ian Gillan fra Deep Purple som sanger, guitarist Tony Iommi fra Black Sabbath, anden guitarist Mikko Lindström fra HIM, bassisten Jason Newsted, der tidligere havde været en del af Metallica og trommeslageren Nicko McBrain fra Iron Maiden. Tidligere samme måned havde Lord aflyst en optræden med sin Durham Concerto i Tyskland. Ifølge hans hjemmeside var det pga. medicinsk behandling.
Lords første ægteskab var med Judith Feldman og varede fra 1969 til 1981. Jon og Judith fik en datter. Dernæst blev Lord gift med Vickie Gibbs Lord, hvis tvillingesøster, Jackie, var gift med Ian Paice. Jackie og Vickie var døtre af Frank Gibbs, der ejede Oakley House Country Club i Brewood, South Staffordshire. Jon og Vickie havde også en datter.
I 2011 fandt Lord ud af at han havde pancreascancer. Han døde den 16. juli 2012 på London Clinic efter at have lidt af lungeemboli.Efter at have hørt om Lords død, udtalte Richard Jones af walisisk band Stereophonics "Deep Purple in Rock var det første album jeg købte, RIP Jon Lord". Geezer Butler fra Black Sabbath skrev "En af de store musikere fra min generation," mens jazzmusikeren Jamie Cullum sagde "RIP Jon Lord - en helt af tangenterne". Rock-guitarist Tom Morello udtalte "Deep Purples hjørnesten/keyboardspiller. Så mange store store sange, og hans utrolige LYD!" Tidligere keyboardspiller i rockbandet Yes, Rick Wakeman, der var en ven af Lord, sagde at han var "en stor fan" og tilføjede "Vi skulle til at skrive og indspille et album, før han blev syg. Hans bidrag til musik og til klassisk rock var utrolig, og jeg vil savne ham frygteligt." The Kinks skrev på deres hjemmeside: "RIP Jon Lord. En fantastisk pianist og komponist. Han spillede keyboard på "You Really Got Me" med The Kinks. En legende". Dee Snider fra heavy metal bandet Twisted Sister tweetede: "Hvilken utrolig musiker og en sand gentleman. Vi mistede en stor personlighed.". Slash, tidligere guitarist i Guns N' Roses, udtalte, "En af de største, sejeste, tungeste i heavy metal. One of a kind."Sangeren Bryan Adams skrev online, "RIP Jon Lord - utrolig organist fra Deep Purple, et af mine favoritbands da jeg voksede op", mens veteranen DJ'en Bob Harris sagde "En gentleman". Skuespilleren Ewan McGregor tweetede, "Jon spillede med min gode ven Tony Ashton. De vil jamme deroppe nu!"Sangerinden Anni-Frid Lyngstad fra ABBA, som beskrev Jon Lord som hendes "kæreste ven", hyldede ham ved 2013-udgaven af Zermatt Unplugged, den årlige musikfestival, som de begge var mæcener for. "Han var yndefuld, intelligent, høflig, med en stærk integritet," sagde hun. "(Han) havde en stærk empati og en stor portion humor for sine egne og andres svagheder."National Turk kommenterede, "Hvert barn, der får en guitar lærer hurtigt at spille guitar riffs på "Smoke on the Water". Men lytterne skal være lige så opmærksomme på de fede, tilfredsstillende akkorder fra Jon Lords orgel, en kraft, som gav Blackmores ikoniske akkorder deres ideelle svar."
1984 Country Diary of an Edwardian Lady (med Alfred Ralston) – tv-serie soundtrack
1972 What a Bloody Long Day It's Been (Ashton, Gardner & Dyke, "The Falling Song" – strings arr.)
1975 American Blues Legends 1975 ("Biscuit Bakin' Mama", "Bury Me Back in the USA" - recorded live in London, 1975)
1990 Pete York Presents Super Drumming Volume 3 ("I Got Rhythm", "Heavy Ravel", "Gemini – Voice", "Windows")
1992 Wind in the Willows – A Rock Concert (Eddie Hardin, recorded live 1991, DVD 2003)
1992 The Drums Are Back (Cozy Powell, "The Rocket", "The Legend Of The Glass Mountain")
2006 Gillan's Inn (Ian Gillan, "When A Blind Man Cries", "Demon's Eye", "Smoke On The Water")
2009 Endangered Species – Live At Abbey Road 2000 (Tony Ashton & Friends, CD/DVD)
2009 Childline Rocks 2009 (Ltd. Ed., "Pictured Within", "Child in Time", "You Keep On Moving")
2004 The South Bank Show, ep. 'Malcolm Arnold – Toward the Unknown Region' (ITV, interview)
Sneum, Jan (2004), Politikens store Rockleksikon, København: Politikens Håndbøger. 

Jordbundslære eller pedologi (af græsk πέδον pedon = "jordbund") er læren om jordbundens sammensætning, dannelse og typeinddeling. Jordbundsgeografi er den særlige gren af jordbundslæren, der drejer sig om at beskrive og forklare de stedlige jordbundsuligheder og deres årsager.
Jordbunden er ikke et uforanderligt og stabilt levested for væksterne, men det er snarere stedet for talrige påvirkninger mellem klimaforholdene, jordbundens levende organismer og førne, råjordens mineralske materialer og nedbrydningsprodukterne fra dem. Med tiden ændres jordbunden, og der dannes forskellige lag, horisonter, i den, mens den nærmer sig en stabil tilstand.
Jordbrugerne (f.eks. agronomer og bønder) viste fra begyndelsen ikke megen interesse for jordbundens foranderlighed. De så den som et sted, hvis kemiske, fysiske og biologiske egenskaber var nyttige i tjeneste hos landbrugets produktivitet. Pedologer og geologer var på deres side ikke synderligt interesserede i den landbrugsmæssige anvendelse af jordbundens muligheder, men meget mere i dens forhold til naturen og landskabshistorien.
Nu til dags er pedologerne lige så interesserede i en praktisk anvendelse af kundskaben om de processer, der påvirker jordbundens udvikling, f.eks. gennem fortolkning af dens miljømæssige fortid og forudsigelse af konsekvenserne ved omlægning i brugen af landbrugsjorden. Samtidig har agronomerne fået forståelse for, at den dyrkede jord er et komplekst medium, hvis egenskaber ofte er resultatet af flere tusinde års udvikling. De indser, at den øjeblikkelige balance er sårbar, og at kun en grundig viden om jordbundens forhistorie gør det muligt at sikre en bæredygtig fortsættelse af jordbruget.
Jordbundslæren udvikledes i 1800-tallet. Allerede tidligere havde man opdaget, at det ikke var ligegyldigt for afgrødeudbytternes størrelse, hvorledes jorden blev behandlet. Gødningstilførsel, braklægning, omdrift (afgrødeskifte), pløjning i rygge og lignende var alle fremgangsmåder udviklet siden middelalderen på erfaringens grundlag.
Et stor fremskridt blev opnået i 1840, da Justus von Liebig gennem sine banebrydende arbejder anlagde en kemisk forståelse af jordbunden og dens ydeevne. Han udviklede den betragtning, at jordbunden kunne sammenlignes med en bankkonto, idet plantenæringsstofferne var at betragte som indsat formue, hvis beståen beroede på, om der blev indsat lige så store mængder, som afgrøderne udtog i forbindelse med deres vækst – med andre ord: af tilførslen af gødning. von Liebig formulerede endvidere det princip, at afgrødevæksten var begrænset af det plantenæringsstof, som der for en afgrødes vækst var mindst mængder af i forhold til behovet. Men von Liebig nåede ikke frem til en forståelse af ulighederne i jordbundssammensætningen og årsagerne hertil.
Moderne jordbundslære fik først sit gennembrud omkring 1870, da den russiske jordbundsforsker V.V. Dokutjajev erkendte eksistensen af jordbundsprofilerne og nåede frem til årsagerne til disses ulige former som værende sammenhængende med klima- og plantebælter. Dermed var vejen åbnet for den forskning, der førte frem til moderne jordbundslære.
luftSammensætningen af disse bestanddele veksler fra sted til sted og med jorddybden, men i grove træk kan man regne med, at de faste bestanddele tilsammen udgør halvdelen (og heraf udgør mineraler almindeligvis mere end 90%), mens vand og luft – der befinder sig i poremellemrum – udgør den anden del. Sammensætningen vil dog variere dels over kortvarig, dels over langvarig tid. Således vil et regnskyl kortvarigt betyde, at vand optager en større dels af poremellemrummet end luft. Omvendt vil tørke indebære, at luftens andel vokser i forhold til vandet på grund af fordampning og manglende vandtilførsel.
Jordbunden kan siges at udgøre den del af jordens overflade, der befinder sig over den uorganiske undergrund og hvor planter og dyr lever.
Jordbunden er ikke ens fra øverst til nederst men mere eller mindre lagdelt. De lag, der kan udskilles og som afviger indbyrdes med hensyn til:
tekstur,kaldes i fagsproget for horisonter, mens den samlede lagserie kaldes en soil-serie (engelsk: soil profile).
Man skelner mellem overordnede og underordnede horisontbetegnelser. De overordnede horisonter, der kan forekomme, er fra øverst til nederst følgende:
H. Vel nedbrudt organisk materiale, hvor de oprindelige vækststrukturer ikke mere lader sig genkende;
A. En mineral-horisont på eller lige under jordoverfladen, hvor det organiske materiale er sammenblandet med mineraler,
E. En mineral-horisont under A-horisonten, der er lysere i farven og med lavere indhold af organisk materiale, ler og jern på grund af delvis udvaskning;
B. En horisont mørkere i farven under A- og E-horisonten og med større mængder af silikat-ler, jern, aluminium og/eller humus på grund af udfældning fra udvaskning fra de ovenliggende lag;
C. Udgangsmaterialet. En svagt udviklet horisont uden prægene fra de ovenliggende A-, E- og B-horisonter; dog kan der optræde en vis ophobning af dels karbonater, dels opløselige salte;
R. Klippegrund (undergrund).Underordnede horisontbetegnelser (der tilføjes den overordnede betegnelse) er:
a. Fuldt omsat organisk materiale: Symbolet anvendes med "O" til at angive organisk materiale. Fiberindholdet skal være mindre end 17%.
b. Begravet (genetisk) horisont: Symbolet anvendes i mineraljorde til at angive begravede horisonter med klare genetiske træk, som er udviklet før tildækningen. Genetiske horisonter kan være tilstede eller fraværende i det overliggende materiale, som kan være det samme eller afvigende fra den begravede horisont. Symbolet anvendes ikke til at adskille et organisk lag fra et minerallag.
c. Forekomst af konkretioner og noduler (kemiske udfældningspletter af f.eks. jern eller mangan, der ikke har stor fasthed), blandt andet i dårligt drænede jorder.
d. Kompakt horisont: Naturligt forekommende eller menneskeskabte horisonter med høj volumenvægt, fx kompakt moræne eller pløjesål eller andre mekanisk sammenpressede lag. Rødder findes kun i sprækker og bioturbationer.
e. Delvist nedbrudt organisk materiale: Symbolet anvendes med "O" til at angive organisk materiale med et indhold af rå fibre på 17-40%, som er delvist nedbrudt. Findes normalt i jorde, som er vandmættede i længere perioder, men kan også findes i jorde, som er mættede i kortere perioder.
f. Placisk horisont: Tynd sort til mørkrød og hårdt cementeret horisont. Horisonten er cementeret med jern og mangan eller med jern og organisk materiale. Horisonten er normalt mellem 2 og 10 mm tyk.
g. Stærkt gleypræg: Symbolet anvendes til at angive enten, at jern er reduceret og omflyttet under jorddannelsen, eller at grundvandsmætning har bevaret et reduceret miljø. De fleste af de påvirkede jordlag har lav chroma og mange er plettede. Lav chroma kan skyldes reduktionsprocesser, hvor jern eller sand- og siltpartikler har fået fjernet deres jerncoating. Anvendes ikke for materialer med lav chroma, fx kalkskaller eller E-horisonter, med mindre de er hydrologisk prægede. Bruges "g" sammen med "B" findes andre genetiske træk end gley. Hvis der ikke findes andre pedogenetiske træk end gley, anvendes Cg.
(g). Pseudogley: Symbolet bruges til at angive reduktion og omflytning af jern som følge af midlertidig vandstuvning i horisonten.
h. Illuvial ophobning af organisk materiale. Bruges sammen med s som "hs" hvis den spodiske horisont har value og chroma £ 3.
i. Let nedbrudt organisk materiale: Symbolet anvendes med "O" til at indikere det mindst nedbrudte organiske materiale med et indhold af rå fibre på mere end 40%.
m. Cementering eller hærdning: Symbolet anvendes til at angive kontinuert eller næsten kontinuert cementering. Symbolet bruges kun for horisonter, som er mere end 90% cementerede. Laget er rodhæmmende, og rødder findes kun i sprækker. Cementering med jern angives med "sm".
p. Pløjning eller anden forstyrrelse: Symbolet anvendes til at betegne forstyrrelse af overfladelaget på grund af dyrkning, kvægdrift eller lignende. En forstyrret organisk horisont betegnes "Op". En forstyrret mineralhorisont betegnes Ap, selv om den oprindeligt er en E, B eller C-horisont.
pp. Dybdepløjning: Horisonter der er pløjet til stor dybde, og som består af tydeligt forskellige og dårligt sammenblandede materialer.
s. Illuvial ophobning af sesquioxider (jern- og aluminium-ilter) og organisk materiale: Symbolet anvendes med "B" for at angive ophobning af illuviale, amorfe og opløselige organiske sesquioxidkomplekser, hvis både de organiske og sesuioxidkomponenterne er tydelige, og value og chroma i horisonten er mere end 3. Symbolet anvendes sammen med "h" som "Bhs", hvis både de organiske og sesquioxidkomponenterne er tydelige, og value og chroma er 3 eller mindre.
t. Ophobning af lermineraler: Symbolet betegner ophobning af ler, enten ved illuviale processer eller ved dannelse og omflytning indenfor horisonten, eller begge. Leret kan findes i form af coatings på aggregat-overflader, i porer eller sprækker, eller som broer mellem sandkorn.
w. Symbolet betegner udvikling af farve eller struktur, eller begge, med lille eller ingen illuvial ophobning af materiale. Bruges ikke til at beskrive overgangshorisont.
x. Fragipan: Symbolet betegner genetisk udviklet fasthed, skørhed eller høj volumenvægt. Disse egenskaber er kendetegnende for fragipan, men nogle horisonter, som betegnes "x", har ikke alle fragipan egenskaberne.
Jordbunden er skabt ved vekselvirkning mellem flere ulige forhold: J = f (cl, o, r, p, t), idet
t angiver forløben tid.Denne formel for jordbundens udvikling blev formuleret af Hans Jenny i 1941 og medtager såvel ydre som jordbundens indre egenskaber. Til de anførte forhold kan tilføjes menneskets indgriben (m). 
Klimaets indflydelse viser sig på mange måder: temperaturer, fugtighed, evapotranspiration, regnskyllenes egenart og omfang, omfang af solskin med mere. Ikke mindst spiller det en rolle, om nedbøren over stiger fordampningen, idet det nedsivende vand da vil kunne udvaske (og dybere nede udfælde) stoffer.
Planter og dyr spiller en afgørende rolle for stofnedbrydelsen og -omsætningen i jordbunden: bakterier og svampe medvirker dels ved den indledende nedbrydning af plantemateriale, dels ved omdannelsen til andre kemiske forbindelser; mider, springhaler, regnorme og (i tropiske egne) termitter medvirker i denne forbindelse. Plantedækket spiller desuden en rolle som fastholder af vand og næring og ved delvist at beskytte jordoverfladen mod klimaets indflydelse. Plantedækkets art og sammensætning indflyder tillige på hvilke grundstoffer og vandmængder, der udnyttes. 
Relieffet eller jordoverfladens terrænforhold yder indflydelse ved den virkning, det tillader klimaet at udøve. Hvor jordoverfladen hælder, vil regnvand til dels løbe af i stedet for at sive ned i jordbunden, og ligeledes vil terrænhældningen i forhold til solen indvirke på opvarmning og skygge og dermed fordampning og evapotranspiration.
Udgangsmaterialet, herunder mineralblandingen, har indflydelse på hvilke kemiske processer, der kan finde sted.
Tiden spiller en rolle, idet de ulige omdannelser og profildannelser ikke sker på een gang men derimod ved gentagne processer. I en jomfruelig jord (aflejret af isen under en istid) vil der ikke være nogen entydig lagdeling. Den indtræder først, når udvaskning og udfældning har gentaget sig flere gange over en længere periode.
Vil man forstå oprindelsen af et stedligt jordbundsprofil, må man således tillige iagttage de stedlige vilkår i klimatisk og anden henseende og komme til klarhed over hvilke processer, der er fundet sted og hvordan.
Jordbundsprofiler dannes som udfaldet af en række kemiske processer i jordbunden. Man kan skelne mellem:
lernedslemning, hvor lerpartikler fra øvre lag af nedtrængende vand er ført fra øvre lag og ophobes i nedre lag;
podzolering, hvor et øvre lag er udvasket og fremtræder lyst og afbleget, mens et nedre lag fremtræder mørkere som følge af, at de udvaskede stoffer (især aluminium og jern) og humus er udfældet igen;
gleydannelse, hvor forholdsvis høj grundvandsstand spiller en rolle for det miljø, der findes i jordbunden i en given dybde og blandt andet bevirker, at jern reduceres fra Fe+++ til Fe++.Forenklet sagt vil regnvand ladet med syrer angribe det nedbrudte organiske materiale og sammen med kultveilte danne forbindelser, som angriber det ikke-nedbrudte materiale.
Man må gøre sig klart hvilke grundstoffer og kemiske forbindelser, der kan indgå i jordbundens processer,
Man må gøre sig klart hvilke processer, der er samtidige, og hvilke, der følger hinanden (og i hvilken rækkefølge),
Jordbundens mineralblanding fremkommer enten ved forvitring af fast klippe eller af løse mineraler. Den omfatter mineraler som:
kalciumkarbonat (CaCO3).Forvitringszonen omfatter kun 5-6 almindelige bjergarter opbygget af 5-6 mineraler og altovervejende sammensat af kun 8 grundstoffer:
basalt;De vigtigste mineraler er:feldspat (Na,K,Ca,Ba)(Al,Si)4O8 – fx kalifeldspat: KAlSi3O8),
amfiboler (Ca2Mg5(Si4O11)2(OH)2),der tilsammen udgør 90% (rest 10% til andre). De vigtigste grundstoffer er således:
frost, hvorved vand udvider sig 9%. Vand, der i varmeperioder er trængt ind i sprækker, udøver et (teoretisk) tryk på 10 t/cm² ved ÷22oC (i en spalte er betingelserne dog lidt andre, men virkningen er den samme: den udvidede is vil fremme opspaltningen);
opvarmning/afkøling, især i tropiske og subtropiske områder, hvor de store temperaturudsving bevirker skalsprængninger, idet de fleste bjergarter ar dårlige varmeledere: de består af ulige mineraler med uens varmefylde og udvidelseskvotient;
fugtning/udtørring, idet lerholdige materialer ved udtørring sprækker til fremme for nedbrydningen;
sprængninger af planterødder og lignende.Kemisk forvitring optræder ved en af følgende årsager:
Forudsætningen for, at næringssaltene ikke umiddelbart bliver udvaskede, men bevares i jorden som tilgængelige for planterne, er omfanget og tilstedeværelsen af ler og humus. Begge disse jordkolloider bliver under indflydelse af vand elektrisk ladede og opløses til kationer og anioner. De optager anioner (÷ ioner) og bliver derved negativt ladede. Det betyder, at de kan fastholde positivt ladede kationer (+ ioner). Det betyder også, at de med deres mange (flervalente) kationer kan sammenbinde flere kolloide molekyler sammen (kaldet klyngedannelse eller flokkulering), så der opstår byggeblokke (kaldet mononer) af kolloider med kationbelægninger. Disse byggeblokke kan yderligere hæftes sammen til makrobyggeblokke (polyoner), der kan sammenbindes med andre og grovere jordpartikler under dannelse af jordkrummer eller humusmolekyler – ofte omgivet af en vandhinde (miceller). 
Altså: oprindelige kemiske forbindelser opløses i ioner, en del ioner bliver bundet af ler og humus, andre føres med vandet nedad og kan ved tilstrækkelig ophobning udfældes – eller blive ført helt bort fra jordbunden med vandet. Jordbundens plantevækst og dyreliv indvirker på procesforløbene.
Kemisk forvitring bevirker sammen med vand dels frigørelse af uorganiske salte, der optræder som ioner (dels kationer: NH4+, K+, Ca++, Mg++, dels anioner: NO3÷, SO4÷÷, HPO4÷÷, H2PO4÷). Disse forbindelser lader sig bortføre af det nedsivende vand.  
Udvaskningen kendetegnes ved, at ulige kemiske forbindelser har uens rørlighed. Man kan i overensstemmelse hermed udskille fire grupper:
Under udvaskning af lerjorder vil pH på et tidspunkt være omkring 5-6. Under disse forhold er vilkårene gunstige for at lermineraler fra øvre lag føres ned i undergrunden af det nedsivende vand. Fra omkring 50 cm`s dybde vil leret atter blive aflejret og kan danne hinder (lerskind), der under særlige forhold kan lukke så mange porer, at luftskiftet bliver hæmmet.
I stærkt forsurede sandjorder med pH omkring 4 og hvor der tillige er udviklet et morrlag, kan der ske en udvasking af sesquioxider (Fe2O3 og Al2O3) fra de øvre jordlag, der efterfølgende udfældes i dybere liggende lag. Denne udvaskning af sesquioxider sker i binding til humusforbindelser, der er udviklede under et morrlag. Udfældning kan ske, når en tilstrækkelig stor del af humusforbindelserne har bindinger til jern eller aluminium. Podzoleringen vil fremtræde ved, at de øvre lag er afblegede, mens B-horisonten øverst vil være sort som følge af et stort humusindhold (humus-al), og umiddelbart der under mørk rødbrun som følge af jernilterne (jern-al). B-horisonten vil fremtræde cementeret som følge af, at sesquioxiderne sammenkitter sandkornene.
Gleydannelse forekommer under forhold, hvor grundvandsstanden vedvarende står højt i jordbunden. Vandets tilstedeværelse indebærer fravær af luft og dermed ilt. Under disse forhold reduceres jern til Fe++, hvilket giver grønlige eller blålige farver – eller udvaskes og efterlader grå farver.
Til belysning af udviklingsforløbet ved dannelsen af jordbundslagdeling kan bruges to ulige jorder: en lerjord og en sandjord.
På en kalkholdig lerrig aflejring som f.eks. moræneler vil der indledningsvis dannes to jordlag i form af en jord med en humusholdig horisont (A-horisont) beliggende oven på det jordbundsmæssigt uforstyrrede geologiske udgangsmateriale (C-horisont).
Forvitringsprocesser vil dog hurtigt føre til, at der fra A-horisonten udvaskes jernilte og jernhydroxider, der efterfølgende vil blive udfældet nedenfor i en Bw-horisont. Herved er dannet en typisk brunjord.
Det vand, der siver ned gennem jordbunden, får kalken til langsomt at trænge nedefter i jordbunden, og de øverste dele af jordbunden bliver surere. I takt med calsiumudvaskning og strukturdannelse under A-horisonten opstår de rette betingelser for lernedslemning. Herefter dannes en lerudvaskningshorisont (E-horisont) og under denne en lerudfældningshorisont (Bt-horisont).
Det næste trin i udviklingen er, at lerudfældningshorisonten langsomt nedbrydes. Lerudfældningshorisonten vil da fremtræde med en mængde mere eller mindre lodretgående afblegede tunger af lerudvasket materiale, der kan være flere cm brede (Bt/E-horisont). Over en længere tid kan lerudfældningshorisonten helt nedbrydes, og/eller der kan udvikles en podsol i lerudvaskningshorisonten. Meget få jorder i Danmark er endnu nået dertil.
Udviklingen i sandjorder begynder i princippet på samme måde som for lerjorderne: Der dannes først en humusholdig horisont (A-horisont) over det af jordbundsprocesser uforandrede geologiske udgangsmateriale (C-horisont). Dernæst dannes en brunfarvet horisont, skabt ved forvitringsprocesser med frigivelse af sesquioxider (jern- og aluminium-ilter) (Bw-horisont). Herved dannes en brunjord.
Udviklingen fortsætter med podsoleringsprocesser, der kan ende med en typisk podsol, det vil sige en jord, der både har en veludviklet humus-al-horisont (Bh-horisont) og en veludviklet ofte cementeret jern-al-horisont (Bs-horisont). Et sidste og mere sjældent forekommende udviklingstrin er dannelse af lyse tunger af blegsand (E-materiale) omkranset af sort Bh-materiale, der gennemskærer Bs-horisonten.
FAO skelner mellem lidt over hundrede jordbundstyper, der samles i 26 hovedgrupper, nemlig:
Fluvisols (J): uudviklet jordbundsprofil på nyere flod-, sø- eller havaflejringer, i Danmark således marsken i Vadehavet og gamle, nu indvundne, havbunde;
Regosols (R): uudviklet jordbundsprofil på andre nyere løse materialer, fx sand, i Danmark således klitområderne langs den jyske vestkyst;
Lithosols (I): findes på klippegrund, hvor jordbundsudviklingen er så ringe, at profildybden er mindre end 10 cm, således blandt andet stedvis på den skandinaviske halvø;
Gleysols (G): er jorder med udpræget gleypræg, det vil sige dårligt drænede jorder med høj grundvandsstand, i Danmark således på Litorina-fladen (hævet havbund) omkring Limfjorden;
Rendzinas (E): er jorder udviklede på bjergarter med højt indhold af calciumcarbonat;
Andosols (T): er knyttet til vulkansk aske og forekommer kun i områder med vulkansk virksomhed;
Vertisols (V): er lerrige jorder, der revner i tørre perioder, og udviklede på basiske bjergarter. De findes fortrinsvis i varmt klima med udpræget regn- og tørketid;
Planosols (W): findes i plane områder og har en meget kraftig lernedslemning, der kan opstemme vand i de øvre lag;
Kasternozems (K): har en calcium- eller gips-horisnt i ringe dybde og forekommer i tørre klimaer nær ørken- og halvørkenområder;
Chernozems (C): også kaldet sortjorde, fortrinsvis udbredt på løssaflejringer, har en sort A-horisont lige under jordoverfladen, almindeligvis meget tyk, der går jævnt over i en brun B-horisont og uden en E-horisont;
Luvisols (L): har en B-horisont med et lerindhold højere end over- og underliggende lag som følge af lernedslemning og med en basemætningsgrad på over 50%. I Danmark er luvisols udbredt på øerne og i det østlige Jylland fra syd indtil Randers Fjord;
Podzols (P): har en markant udfældningshorisont for jern- og/eller aluminium under en udvasket og afbleget E-horisont. Podzols findes kun i fugtige klimaer med nedbørsoverskud og fortrinsvis på sandede udgangsmaterialer. I Danmark er podzols udviklet i det vestlige Jylland på bakkeøer og hedesletter;
Podzoluvisols (D): har en lerhorisont med pletvise rustfarvede jernudfældninger;
Ferralsols (F): har et lerindhold overvejende bestående af jern- og aluminiumhydroxider og forekommer i fugtigt, tropisk klima;
Histosols (O): har en mere end 40 cm tyk O-horisont med mere end 20% organisk materiale, i Danmark således mosejorder.
E.M.Bridges: World Soils; 2. edition; Cambridge University Press, Cambridge/Malta 1979; ISBN 0-521-29339-1
Niels J. Christoffersen: "En fluvisol i Sydsjælland. Studier omkring et mindre vandløbs terrasse" (Geografisk Tidsskrift, Bind 74; 1975)
Mogens H. Greve, Markku Yli-Halla, Aage A. Nyborg, Ingrid Öborn: "Appraisal of World Reference Base for Soil Resources – from a nordic point of view" (Geografisk Tidsskrift, Bind 100; 2000)
Peter Felix-Henningsen: "Soils from Warthe till at the Emmerlev Klev in southern Denmark. Stratigraphy and paleopedology" (Geografisk Tidsskrift, Bind 81; 1981)
Peter Frederiksen: "Climatic Influence on Morphology and Chemistry of Nine Loess-Profiles, Argentine" (Geografisk Tidsskrift, Bind 82; 1982)
Mads K. Holst, Henrik Breuning-Madsen og Morten Olsson: "Soil Forming Processes in and below a Bronze Age Burial Mound at Lejrskov, Southern Jutland" (Geografisk Tidsskrift, Bind 98; 1998)
N. Kingo Jacobsen: "Jordbundsundersøgelser i Tøndermarsken. En metodisk redegørelse med relation til den postglaciale udvikling" (Geografisk Tidsskrift, Bind 55; 1956)
N. Kingo Jacobsen: "Geest-topografi under Tøndermarsken. Geestoverfladens morfologi i Møgeltønder Kog, beskrivelse og forsøgsvis tolkning" (Geografisk Tidsskrift, Bind 58; 1959)
N. Kingo Jacobsen: "Soil map of Denmark according to the FAO-UNESCO Legend" (Geografisk Tidsskrift, Bind 84; 1984)
Bjarne Holm Jakobsen: "Preliminary Studies of Soils in North-East Greenland between 74° and 75° Northern Latitude" (Geografisk Tidsskrift, Bind 92; 1992)
Bjarne Holm Jakobsen, Christine Siegert & Vladimir Ostroumov: "Effect of Permafrost and Palaeo-Environmental History on Soil Formation in the lower Kolyma Lowland, Siberia" (Geografisk Tidsskrift, Bind 96; 1996)
Hans Jenny: Factors of Soil Formation. A System of Quantitative Pedology; New York: Dover Press 1994. (Reprint, med fortale af R. Amundson, af den i 1941 af McGraw-Hill fortagne udgivelse)
N. H. Jensen, Kr. Å. Holst & H. B. Madsen: "Arealopgørelse over landskabstyper i Danmark" (Geografisk Tidsskrift, Bind 85; 1985)
Henrik Madsen: "Aggregatstabilitetsanalyse" (Geografisk Tidsskrift, Bind 74; 1975)
Henrik Breuning Madsen: "Opbygningen af jordbundsklassificeringssystem med særlig henblik på bonitering" (Geografisk Tidsskrift, Bind 78-79; 1979)
Henrik Breuning Madsen: "A Danish podzoluvisol" (Geografisk Tidsskrift, Bind 80; 1980)
Henrik Breuning Madsen: "Clay Migration and Podzolization in a Danish Soil" (Geografisk Tidsskrift, Bind 84; 1984)
Henrik Breuning Madsen & Niels Henrik Jensen: "The Establishment of Pedological Soil Data Bases in Denmark" (Geografisk Tidsskrift, Bind 85; 1985)
Henrik Breuning Madsen & Kristian Aagaard Holst: "A Nation-wide Mapping of Dry Soils for Plant Production – A case study from Denmark" (Geografisk Tidsskrift, Bind 88; 1988)
Henrik Breuning Madsen & Niels Henrik Jensen: "Pedological Regional Variations in Well-drained Soils, Denmark" (Geografisk Tidsskrift, Bind 92; 1992)
Henrik Breuning-Madsen, Axel Henry Nørr, Kristian Aagaard Holst: Den danske Jordklassificering. 1992
Henrik Breuning-Madsen & Robert J. A. Jones: "Soil Profile Analytical Database for the European Union" (Geografisk Tidsskrift, Bind 95; 1995)
Henrik Breuning Madsen og Niels Henrik Jensen: "Soil map of Denmark According to the Revised FAO Legend 1990" (Geografisk Tidsskrift, Bind 96; 1996)
Henrik Breuning-Madsen, Mette Brix Hedegaard & Thomas Balstrøm: "Land assessment maps of Denmark based on the Danish Soil Classification's data bases and former trial land assessments" (Geografisk Tidsskrift, Bind si01; 1999)
Leif Petersen og Karsten Rasmussen: "Jordbundsudvikling under ager og nåleskov" (Geografisk Tidsskrift, Bind 87; 1987)

Jorden er den tredje planet i solsystemet regnet fra Solen og har den største diameter, masse og tæthed af jordplaneterne. Jorden benævnes også Verden, (Jord)kloden og Tellus efter en romersk gudinde eller Terra efter dens latinske betegnelse.Jorden er et hjemsted for millioner af arter, herunder mennesket. Planeten blev dannet for 4,54 milliarder år siden, og livet fremkom på dens overflade inden for den første milliard år. Siden da har Jordens biosfære i betydelig grad ændret atmosfæren og andre abiotiske betingelser på planeten, så aerobiske organismer har kunnet udbrede sig. Derved er et ozonlag blevet dannet, som sammen med Jordens magnetfelt blokerer for skadelig stråling og tillader liv på landjorden. Jordens fysiske egenskaber, dens geologiske udvikling og dens kredsløbsbane har således gjort liv muligt i denne lange periode, og betingelser herfor forventes at vedblive i endnu 500 millioner til 1 milliard år, hvorefter biosfæren går til grunde som følge af Solens øgede stråling, og livet på Jorden ophører.Lithosfæren (Jordens skorpe og den øvre kappe) er opdelt i adskillige stive segmenter, som kaldes tektoniske plader, der bevæger sig over Jordens overflade i løbet af mange millioner år. Omkring 71 % af overfladen er dækket af oceaner af saltvand, mens resten er kontinenter og øer. Flydende vand er nødvendigt for at opretholde alle kendte former for liv, og det er ikke fundet på overfladen af nogen anden planet. Jordens indre er stadig aktiv og består af en tyk og forholdsvis fast kappe, en flydende ydre kerne, som skaber et magnetfelt, og en fast indre kerne af jern.
Jorden vekselvirker med andre kloder i det ydre rum, herunder Solen og Månen. I nutiden foretager Jorden et kredsløb om Solen for hver omkring 366,26 gange, den roterer om sin egen akse. Denne tidsperiode er et siderisk år, som svarer til 365,26 dage i soltid. Jordens rotationsakse hælder 23,4° i forhold til det plan, som er vinkelret på dens omløbsplan, hvilket bevirker årstidsvariationer på planetens overflade med en periode på et tropisk år (365,24 dage i soltid). Jordens eneste naturlige måne, Månen, som begyndte at kredse om den for omkring 4,53 milliarder år siden, fremkalder tidevand i oceanerne, stabiliserer aksehældningen og nedsætter langsomt planetens rotation. Et bombardement af kometer i Jordens tidlige historie spillede en rolle for oceanernes dannelse. Senere forårsagede nedslag af asteroider betydelige ændringer af omgivelser og betingelser på Jordens overflade.
Planetens mineraler udgør sammen med produkter fra biosfæren ressourcer, som tillader opretholdelse af en global population af mennesker. Befolkningerne har grupperet sig i omkring 200 uafhængige og selvstændige stater, som vekselvirker med hinanden gennem diplomati, rejser, handel og militære aktioner. De menneskelige kulturer har og har haft mange forskellige syn på planeten, herunder at den personificerer en guddom, at Jorden er flad samt i moderne tid et perspektiv på kloden som et globalt sammenhængende miljø, der kræver indgriben og pasning. Mennesker forlod for første gang planeten i 1961, da Jurij Gagarin nåede det ydre rum.
Videnskaben har kunnet rekonstruere forløbet af Jordens fortid ret detaljeret. For omkring 4,54 milliarder år siden (med en usikkerhed på 1 %), blev Jorden og de øvrige planeter i solsystemet dannet fra en protoplanetarisk skive af støv og gas, som var tilbage efter Solens dannelse. Materialet samledes til Jorden ved sammenkitning i en proces, som var afsluttet inden for kun 10–20 millioner år. Fra smeltet tilstand afkøledes planeten Jordens ydre lag og dannede en fast skorpe, da vand begyndte at samles i atmosfæren. Månen blev dannet kort tid efter, hvilket efter den fremherskende teori skete som resultat af et gigantsammenstød med en klode (kaldet Theia) på størrelse med Mars, dvs. med en masse på omkring 10 % af Jordens. Meget af denne klodes masse integreredes i Jorden, men sammenstødet slyngede tilstrækkeligt materiale ud i kredsløb om den til, at Månen kunne dannes af det.
Udstrømmende gas og vulkansk aktivitet dannede en ur-atmosfære. Oceanerne blev dannet ved kondensering af vanddamp, yderligere fremmet af is og flydende vand, som kom med asteroider og større protoplaneter, kometer og trans-neptunske objekter, der udsatte Jorden for et veritabelt bombardement. I begyndelsen fandtes næsten intet tørt land, men den samlede landoverflade over havniveau er til stadighed steget. Som eksempel er arealet af kontinenterne fordoblet i løbet af de sidste to milliarder år. Mens overfladen omformedes i løbet af hundreder af millioner år, blev der dannet flere kontinenter, som igen blev brudt op. Kontinenterne bevægede sig over overfladen og samledes af og til i et superkontinent. For omkring 750 millioner år siden begyndte det tidligst kendte superkontinent, Rodinia, at blive brudt op. Kontinenter samledes senere igen og dannede Pannotia i perioden for 600–540 millioner år siden og endelig Pangæa, som splittedes for 180 millioner år siden.
Det høje energiniveau i de kemiske processer i begyndelsen af Jordens eksistens menes at have frembragt et selvreplicerende molekyle for omkring fire milliarder år siden, og en halv milliard år senere fandtes livets første fælles urforfader. Udvikling af fotosyntese betød et afgørende fremskridt, idet Solens energi derved kunne udnyttes direkte af alle livsformer. Syntesen producerede ilt, som opsamledes i atmosfæren og medførte dannelse af et ozonlag (ozon er en molekyleform af ilt: O3) i den øvre atmosfære. Optagelse af mindre celler i større bevirkede udvikling af de komplekse celler, der kaldes eukaryoter. Rigtige flercellede organismer blev dannet, i takt med at celler i kolonier blev stadigt mere specialiserede. Hjulpet af ozonlagets absorption af skadelig ultraviolet stråling koloniserede livet Jordens overflade.Fra 1960'erne har det været opfattelsen, at udbredt gletsjeraktivitet i æonen Neoproterozoikum for mellem 750 og 580 millioner år siden dækkede meget af planeten med is. Hypotesen har fået navnet, Sneboldjorden (engelsk: Snowball Earth) og er af særlig interesse, fordi dette stade i Jordens udvikling ligger umiddelbart forud for den Kambriske Eksplosion, hvor flercellede livsformer begyndte at brede sig med stor hast.Siden slutningen af den kambriske eksplosion for omkring 535 millioner år siden er masseuddøen af arter forekommet fem gange. Den sidste skete for 65 millioner år siden, formentlig udløst af et meteornedslag, da dinosaurerne og andre dyregrupper fx mange reptiler blev udslettet. Andre dyregrupper blev skånet fx pattedyr og fugle. I løbet af de sidste 65 millioner år har udviklingen af pattedyrene resulteret i en stor diversitet, og for adskillige millioner år siden fik et afrikansk abe-lignende dyr evnen til at gå oprejst. Derved blev det lettere at bruge værktøj og at samarbejde, hvilket udviklede evnen til at kommunikere. Det gav mulighed for forbedret ernæring og stimulation, som var nødvendig for at udvikle en større hjerne. Udvikling af landbrug og senere civilisation gjorde det muligt for mennesket at beherske Jorden inden for et kortere tidsrum end nogen anden art har kunnet, hvilket har påvirket både naturen og mængden af andre livsformer. 
For omkring 40 millioner år siden begyndte et mønster med istider, som intensiveredes i pleistocæn for omkring 3 millioner år siden. Polaregnene har siden da haft en cyklus af isdække og afsmeltning, som har gentaget sig i perioder på 40–100.000 år. Den sidste istid sluttede for 10.000 år siden.
Planetens fremtid på lang sigt er tæt knyttet til Solens fremtid. Som følge af den stadige ophobning af helium fra brintfusionen i Solens kerne tiltager Solens lysstyrke langsomt. Den vil stige med 10 procent i løbet af de næste 1,1 milliarder år og med 40 % i løbet af de næste 3,5 milliarder år. Klimamodeller viser, at forøgelsen af den stråling, som når Jorden, vil medføre store ændringer på planeten, så bl.a. Jordens oceaner vil forsvinde.Jordens stigende overfladetemperatur vil få det uorganiske CO2-kredsløb til at accelerere og mindske koncentrationen af kuldioxid til det dødelige niveau for planter (10 ppm for C4-planter) om 900 millioner år. Manglen på vegetation vil bevirke tab af ilt i atmosfæren, hvorfor dyrelivet vil uddø i løbet af yderligere nogle millioner år. Selv om Solen var forblevet uændret og stabil, ville den fortsatte afkøling af Jordens indre dog stadig have medført tab af meget af dens atmosfære og oceaner på grund af mindre vulkansk aktivitet. Efter endnu 1 milliard år vil overfladevand være helt forsvundet, og den gennemsnitlige, globale temperatur vil nå 70 °C. Jorden forventes på grundlag af ovenstående at være beboelig i endnu omkring 500 millioner år.Solen vil som en del af sin udvikling udvide sig til en rød kæmpestjerne om ca. 5 milliarder år. Modeller forudsiger, at den vil øges til 250 gange sin nuværende størrelse til en radius på omkring 1 AU (ca. 150 millioner km). Jordens skæbne i den forbindelse er ikke helt klar. Som rød kæmpestjerne vil Solen i grove træk miste 30 % af sin masse, så uden andre virkninger vil dette forøge Jordens baneradius til 1,7 AU (ca. 250 millioner km), når stjernen når sin maksimale radius. Derved ville planeten undgå at blive opslugt af den store Sols tynde ydre atmosfære, omend det meste – og formentlig alt – liv på den vil være tilintetgjort af solens stærke stråling. Et nyligt studium viser imidlertid, at Jordens omløb alligevel vil bryde sammen som følge af tidevandsvirkninger fra Solen, hvorved den vil falde ind i dennes atmosfære og gå til grunde.
Jorden er en jordplanet, hvilket betyder, at den er et klippefyldt legeme i modsætning til en gasplanet som Jupiter. Den er den største af de fire jordplaneter i solsystemet, både efter størrelse og masse. Af disse fire planeter har Jorden også den højeste tæthed, den største gravitation ved overfladen, det stærkeste magnetfelt og den hurtigste rotation. Det er ligeledes den eneste jordplanet med aktiv pladetektonik.
Jordens form er meget tæt på at være en fladtrykt sfæroide – en afrundet form med en lille udbuling omkring ækvator – omend den præcise form (geoiden) afviger derfra med op til 100 meter. Den gennemsnitlige diameter af den sfæroide, der benyttes som reference, er omkring 12.742 km. Mere tilnærmet er længden 40.000 km/π, fordi meteren oprindelig var defineret som 1/10.000.000 af afstanden fra ækvator til Nordpolen på en linje gennem Paris.Det er Jordens rotation, som skaber udbulingen ved ækvator, og diameteren her er 43 km større end diameteren fra pol til pol. De største lokale afvigelser i Jordens klippefyldte overflade er Mount Everest (8.848 m over det lokale havniveau) og Marianergraven (10.911 m under det lokale havniveau). I forhold til en perfekt ellipsoide har Jorden derfor en tolerance på omkring 1:584 eller 0,17 % (altså mindre end den tolerance på 0,22 %, som er tilladt for billardballer). Som følge af udbulingen er det landskabstræk, som er længst væk fra Jordens centrum faktisk Mount Chimborazo i Ecuador.
Jordens masse er tilnærmelsesvis 5,98×1024 kg. Den består fortrinsvis af jern (32,1 %), ilt (30,1 %), silicium (15,1 %), magnesium (13,9 %), svovl (2,9 %), nikkel (1,8 %), calcium (1,5 %) og aluminium (1,4 %) og 1,2 % er små mængder af andre grundstoffer. På grund af stoffers tendens til at samle sig efter massefylde menes kerneområdet at bestå overvejende af jern (88,8 %) iblandet små mængder nikkel (5,8 %), svovl (4,5 %) og mindre end 1 % andre stoffer.Geokemikeren F.W. Clarke beregnede, at lidt over 47% af Jordens skorpe består af ilt. Næsten alle de almindelige klipper i skorpen er oxider. Salte af klor, svovl og fluor er de eneste vigtige undtagelser herfra, og deres samlede mængde i klipper er sædvanligvis langt under 1 %. De vigtigste oxider er salte af silicium, aluminium, jern, kalcium, magnesium, kalium og natrium. Iltforbindelsen siliciumdioxid virker primært som en syre, der danner silikater, og alle de almindeligste mineraler i størknede klipper er af disse typer. Ud fra analyse af 1.672 forskellige klipper beregnede Clarke, at 99,22 % af dem bestod af 11 oxider (se tabellen til højre). Alle andre bestanddele optræder derfor i særdeles små mængder.
Jordens indre er, som det også er tilfældet for de andre jordlignende planeter, opdelt i lag med forskellige kemiske og rheologiske egenskaber. Jorden har en silikatholdig og fast skorpe yderst, derpå en viskøs kappe, en flydende ydre kerne (med mindre viskositet end kappen) og en fast indre kerne. Skorpens nedre grænse er defineret af Mohorovičić-diskontinuiteten (Moho), og dens tykkelse varierer fra et gennemsnit på seks km under oceanerne til 30–50 km under kontinenterne. Den indre kerne roterer muligvis med lidt højere vinkelhastighed end planeten i øvrigt og når derved fra 0,1-0,5° længere frem pr. år.
Varmen i planetens indre produceres formentlig ved radioaktivt henfald af isotoperne kalium-40, uran-238 og thorium-232. Alle disse har halveringstider på mere end en milliard år. I centrum kan temperaturen være op til 7.000 K og trykket nå 360 GPa. En del af kernens varmeenergi transporteres op mod skorpen ved såkaldte smelter, en form for konvektion, hvor klippemateriale med højere temperatur stiger op. Disse smelter kan danne hot spots og plateaubasalter.
Ifølge teorien om kontinentaldrift er der to lag i den yderste del af Jordens indre: lithosfæren, bestående af skorpen og den størknede del af kappen, og under den asthenosfæren. Den sidstnævnte opfører sig som stærkt ophedet materiale, som er i en halvtflydende, plastisk (duktil) tilstand.Lithosfæren flyder på asthenosfæren og er brudt op i, hvad der kaldes tektoniske plader. Disse er stive segmenter, som bevæger sig i forhold til hinanden ved en af følgende tre typer pladegrænser: destruktive, konstruktive og transforme. Den transforme pladegrænse optræder, hvor to plader bevæger sig sidelæns i forhold til hinanden, hvorved der dannes en geologisk brudlinje. Jordskælv, vulkansk aktivitet, bjergdannelse og dannelse af gravsænkninger i oceaner kan forekomme langs pladegrænserne.
Blandt de mindre plader er den Arabiske Plade, Den Caribiske Plade, Nazcapladen ud for Sydamerikas vestkyst og Scotiapladen i det sydlige Atlanterhav. Den Australske Plade sluttede sig sammen med den Indiske Plade og dannede den Indo-Australske Plade for mellem 50 og 55 millioner år siden. De plader, som bevæger sig hurtigst, er oceanpladerne, hvoraf Cocospladen flytter sig med en hastighed på 75 mm/år og Stillehavspladen med 52–69 mm/år. Som den anden yderlighed bevæger den Eurasiske Plade sig langsomst, idet dens typiske hastighed er på omkring 21 mm/år.
Jordens terræn udviser stor variation. Omkring 70,8 % af overfladen er dækket af vand, og meget af kontinentalsoklen ligger under havniveau. Overfladen under vandet omfatter bjergkæder, herunder et verdensomspændende system af oceanrygge, undersøiske vulkaner oceangrave, undersøiske kløfter, oceanplateauer og dybhavssletter. De 29,2 %, som ikke er dækket af vand, består af bjerge, ørkener, sletter, plateauer og andre landskabsformer.
Planetens overflade omformes i løbet af geologiske tidsperioder som følge af tektonik- og erosionspåvirkninger. De overfladeformationer, som opbygges eller deformeres ved pladetektonik, udsættes for uophørlig forvitring ved nedbør, temperaturændringer og kemiske reaktioner. Gletsjere, kystnedbrydning, opbygning af koralrev og større meteoritnedslag bidrager også til at omforme landskabet.
Efterhånden som de tektoniske plader bevæger sig over planeten, skydes oceanbunden ind under dem langs deres rand. Samtidig strømmer materiale fra kappen op, hvor pladerne fjerner sig fra hinanden langs oceanryggene. Tilsammen medfører disse processer, at oceanbundens materiale til stadighed fornyes, så det meste af det er under 100 millioner år gammelt. Den ældste oceanbund findes i det vestlige Stillehav og anslås til en alder på omkring 200 millioner år. Til sammenligning er de ældste fossiler, som er fundet på landjorden, omkring 3 milliarder år gamle.Kontinentalpladerne består af materiale med lavere vægtfylde som f.eks. de magmatiske bjergarter granit og andesit. Mindre udbredt på kontinenterne er basalt, der er en tungere bjergart af vulkansk oprindelse, som er den primære bestanddel af oceanbundspladerne. Sedimentære bjergarter 
dannes, når aflejringer ophobes og presses sammen, og næsten 75 % af kontinenternes overflade er dækket af disse bjergarter, skønt de kun udgør omkring 5 % af skorpen. Den tredje type bjergart er de metamorfe bjergarter, som dannes ved omdannelse af bjergarter under højt tryk og/eller høj temperatur uden opsmeltning. De hyppigst forekommende silikatmineraler på jordoverfladen er kvarts, feldspater, amfiboler, glimmer, pyroxener og olivin, mens de hyppigst optrædende karbonatmineraler er kalcit (der er hovedbestanddelen af kalksten), aragonit og dolomit.Pedosfæren er landjordens øverste overflade, som består af jord, og hvor der foregår processer, der fører til jorddannelse. Laget er et bindeled mellem lithosfæren, atmosfæren, hydrosfæren og biosfæren. Det totale opdyrkede areal udgør 10,92 % af landjorden inkluderet områder med permanente afgrøder som plantager, der alene svarer til 1,08 % af landjorden. Tæt på 40 % af landjorden benyttes til afgrøder og græsning, idet arealstørrelsen er anslået til at være 1,56×107 km² afgrøder og 3,4×107 km² græsningsareal.Højdeforholdene på Jordens kontinenter varierer fra det laveste punkt på −418 m ved Det Døde Hav og til en maksimumhøjde på 8.848 m på toppen af Mount Everest (anslået 2005). Landjordens gennemsnitlige højde over havets overflade er 840 m.
Den store mængde vand på jordoverfladen er et enestående træk, som adskiller den "blå planet" fra de øvrige i solsystemet. Jordens hydrosfære omfatter først og fremmest oceanerne, men teknisk set omfatter den alle vandoverflader i verden, herunder indlandshave, søer, floder og vand i undergrunden ned til en dybde på 2.000 m. Det dybeste sted under vandet er Challengerdybet i Marianergraven i Stillehavet, som er 10.911,4 m dyb. Oceanernes gennemsnitlige dybde er 3.800 m, altså mere end fire gange dybere end kontinenternes gennemsnitlige højde.Oceanernes vandmasse udgør omkring 1,35×1018 ton eller omkring 1/4400 af Jordens totale masse, og deres rumfang udgør 1,386×109 km³. Hvis alt land blev spredt ud på Jorden i et lige tykt lag, ville vandet dække hele Jorden med en dybde på over 2,7 km. Omkring 97,5 % af vandet er saltvand, og de resterende 2,5 % er ferskvand. Hovedmængden af ferskvandet eller omkring 68,7 % findes på nuværende tidspunkt i form af is.Omkring 3,5 % af oceanernes samlede masse består af havsalt. Størstedelen af dette salt er blevet frigivet ved vulkansk aktivitet eller er trukket ud af kolde, magmatiske klipper. Oceanerne er også et reservoir for opløste, atmosfæriske luftarter, der er afgørende for mange livsformers overlevelse i vandmiljøet. Havvandet udøver en betydelig indvirkning på verdens klima, fordi det optræder som et stort varmelager. Ændringer i fordelingen af havtemperaturen kan forårsage betydelige vejrændringer, hvilket f.eks. El Niño-havstrømmen er et kendt eksempel på.
Det atmosfæriske tryk på Jordens overflade udgør i gennemsnit 101,325 kPa med en skalahøjde på omkring 8,5 km. Bestanddelene er 78 % kvælstof og 21 % ilt med mindre mængder vanddamp, kuldioxid og andre luftformige molekyler. Troposfærens højde varierer med bredden og spænder fra 8 km ved polerne til 17 km ved ækvator, men med nogen variation på grund af vejr- og årstidsfaktorer.Jordens biosfære har afgørende ændret dens atmosfære. Den iltfremstillende fotosyntese udvikledes for 2,7 milliarder år siden, og den deraf følgende iltkatastrofe dannede den kvælstof-ilt-atmosfære, som findes nu. Ændringen af atmosfæresammensætningen muliggjorde spredning af aerobe organismer og dannede desuden ozonlaget, som sammen med Jordens magnetfelt blokerer ultraviolet solstråling og tillader liv at eksistere på landjorden. Andre atmosfæriske virkninger af betydning for livet er at transportere vanddamp, at stille nyttige luftarter til rådighed, at få små meteorer til at brænde op, før de kan slå ned på overfladen, og at moderere temperaturen. Den sidstnævnte virkning er kendt som drivhuseffekten: Små mængder af molekyler i atmosfæren indfanger varmeenergi, som udsendes fra jorden, og hæver derved den gennemsnitlige temperatur. Kuldioxid, vanddamp, metan og ozon er de vigtigste drivhusgasser i Jordens atmosfære. Uden denne tilbageholdelse af varme, ville Jordens gennemsnitlige overfladetemperatur være −18 °C, og liv ville sandsynligvis ikke findes.
Jordens atmosfære har ingen fast grænse, men bliver stadig tyndere opefter og forsvinder til sidst helt ved overgangen til det ydre rum. Tre fjerdedele af den atmosfæriske masse befinder sig inden for de første 11 km fra planetens overflade. Dette nederste lag kaldes troposfæren. Energi fra Solen opvarmer dette lag og overfladen under det, hvilket får luften til at udvide sig. Den opvarmede luftmasse har mindre tæthed og stiger derfor til vejrs og erstattes af køligere luft med højere tæthed. Resultatet heraf er atmosfærisk cirkulation, som driver vejret og klimaet ved at omfordele varmeenergi.De primære atmosfæriske cirkulationsbånd består af passatbæltet i ækvatorialegnene under 30° bredde og vestenvindsbæltet i de mellemste breddegrader mellem 
30° og 60°. Havstrømme i oceanerne er ligeledes vigtige faktorer, som påvirker klimaet, særligt den termohaline cirkulation som transporterer varmeenergi fra ækvatorområdet til polarregionerne.
Vanddamp som opstår ved fordampning fra havoverfladerne transporteres af cirkulerende systemer i atmosfæren. Når de atmosfæriske betingelser er til stede for, at varm, fugtig luft stiger til vejrs, vil den indeholdte damp fortættes og nå jordoverfladen som nedbør. Hovedparten af vandet transporteres tilbage til områder med lavere højde af flodsystemer og når sædvanligvis tilbage til oceanerne eller bliver tilbageholdt i søer. Dette vandkredsløb er dels en vital mekanisme for livets opretholdelse på land, dels en primær faktor i erosionen af overfladens landskaber over geologiske tidsperioder. Nedbørsmængderne varierer inden for et bredt interval, der strækker sig fra adskillige meter vand pr. kvadratmeter pr. år til mindre end en millimeter. Den atmosfæriske cirkulation, de topologiske landskabstræk og temperaturforskelle er afgørende for, hvor meget nedbør en egn får i gennemsnit.Efter breddegrad kan Jorden inddeles i specifikke klimabælter med nogenlunde samme klima. I rækkefølge fra ækvator til polaregnene er disse det tropiske, det subtropiske, det tempererede og det polare klimabælte. Klimatyperne kan desuden opdeles efter temperatur og nedbør, hvor klimazonerne er karakteriseret ved temmelig ensartede luftmasser. Det almindeligt anvendte Köppens klimaklassifikationssystem (i en udgave som er modificeret af Wladimir Köppens elev Rudolph Geiger) omfatter fem brede grupper (fugtigt tropeklima, tørt, fugtigt tempereret klima, fastlandsklima og koldt polarklima), som yderligere inddeles i mere specifikke undertyper.
Atmosfæren over troposfæren opdeles sædvanligvis i stratosfæren, mesosfæren og termosfæren. Hvert af disse lag har en selvstændig temperaturgradient, som fastlægger ændringen i temperatur med stigende højde. Længere ude overgår den tynde exosfære i magnetosfæren, hvor Jordens magnetfelt spiller sammen med solvinden. For livet på Jorden er ozonlaget, som er en del af stratosfæren, og som delvis beskytter overfladen mod ultraviolet lys, en vigtig komponent. Kármán-grænsen, der er defineret til at ligge 100 km over Jordens overflade, er en fastlagt grænse mellem atmosfæren og rummet.På grund af varmeenergien øges farten af nogle af molekylerne i den yderste del af Jordens atmosfære så meget, at de kan slippe fri af planetens tyngdekraft. Som følge heraf sker der et langsomt, men vedvarende, tab af atmosfære til rummet, og fordi ubundet brint har lav molekylevægt, opnår den lettere undvigelseshastigheden og forsvinder ud i rummet i større omfang end andre luftarter. At brint "lækker" ud i rummet er en medvirkende årsag til, at Jordens tilstand har ændret sig fra at være oprindeligt reducerende og til nu at være oxiderende. Fotosyntese var en kilde til frit ilt, men tabet af reducerende stoffer som brint menes at have været en nødvendig forudsætning for, at den udbredte opsamling af ilt i atmosfæren kunne finde sted.Brints evne til at undslippe fra Jordens atmosfære kan således have haft betydning for, hvilken slags liv, som udvikledes på planeten. I den nuværende, iltrige atmosfære omdannes det meste brint til vand, før det har mulighed for at undslippe, så hovedparten af brinttabet stammer fra ødelæggelse af metan i atmosfærens øvre lag.
Jordens magnetfelt har nogenlunde form som en dipol, hvis poler i øjeblikket ligger i nærheden af de geografiske poler. I henhold til dynamoteorien dannes feltet i den smeltede, ydre kerne, hvor varmen skaber konvektionbevægelse i elektrisk ledende stof. Derved genereres elektriske strømme, som igen frembringer Jordens magnetfelt. Konvektionsbevægelserne i kernen er kaotiske af natur og skifter af og til retning, hvilket medfører, at der med uregelmæssige intervaller sker feltændringer, så Jordens magnetiske poler bytter plads. Det sker i gennemsnit nogle få gange for hver million år, og det seneste skift skete for omkring 700.000 år siden.Feltet danner magnetosfæren, som afbøjer partikler i solvinden. Kanten af chokbølgen i retning mod Solen ligger i en afstand fra Jorden på omkring 13 jordradier. Sammenstødet mellem magnetfeltet og solvinden danner Van Allen-strålingsbælterne, som er et par koncentriske, torusformede områder med energirige, ladede partikler. Når denne plasma når Jordens atmosfære ved de magnetiske poler, danner den nordlys og sydlys.
Jordens rotationsperiode i forhold til Solen – dens gennemsnitlige soldag – er 86.400 sekunder i gennemsnitlig soltid. Hvert af disse sekunder er lidt længere end et SI-sekund, fordi en soldag på Jorden på grund af tidevandsacceleration nu er lidt længere, end den var i det 19. århundrede.Jordens rotationsperiode i forhold til fiksstjernerne, som IERS (International Earth Rotation and Reference Systems Service) kalder dens stjernedag, er 86.164,098903691 sekunder i gennemsnitlig soltid (UT1), eller 23t 56m 4,098903691s.  Jordens rotationsperiode i forhold til præcessionen eller det gennemsnitlige forårsjævndøgn, som lidt misvisende kaldes dens sideriske dag, er 86.164,09053083288 sekunder i gennemsnitlig soltid (UT1) (23t 56m 4,09053083288s). Den sideriske dag er således omkring 8,4 ms kortere end stjernedagen. Længden af den gennemsnitlige soldag anført i SI-sekunder kan fås fra IERS for perioderne 1623–2005 og 1962–2005.Med undtagelse af meteorer i atmosfæren og satellitter i lavt kredsløb sker den tilsyneladende bevægelse af himmelegemerne på himlen i retning mod vest med en fart på 15°/t = 15'/min. Det svarer til Solens eller Månens tilsyneladende diameter hvert andet minut, idet de to tilsyneladende diametre er af samme størrelse.
Jorden foretager et kredsløb om Solen i en gennemsnitlig afstand på omkring 150 millioner kilometer for hver 365,2564 gennemsnitlige soldage eller et siderisk år. Set fra Jorden giver det en østlig bevægelse af Solen i forhold til stjernerne med en fart på omkring 1°/dag, svarende til en Sol- eller Månediameter for hver 12 timer. På grund af denne bevægelse tager det i gennemsnit 24 timer – en soldag – for Jorden at fuldføre en fuld rotation om sin akse, så Solen igen står på samme meridian. Jordens kredsløbshastighed er i gennemsnit ca. 30 km/s (108.000 km/t), hvilket er hurtigt nok til at dække planetens diameter på omkring 12.600 km på syv minutter og afstanden til Månen (384.000 km) på fire timer.Månen fuldfører for hver 27,32 dage sammen med Jorden et kredsløb om et fælles barycentrum (i forhold til stjernerne). Når denne bevægelse kombineres med Jord-Måne-systemets fælles omkredsning af Solen, er den synodiske måned, fra nymåne til næste nymåne, 29,53 dage. Set fra himlens nordpol sker såvel Jordens kredsløb, Månens kredsløb og deres egenrotation i retning mod uret. Jordens kredsløbsplan og akseplan er ikke sammenfaldende: Jordens har en aksehældning på omkring 23,5 grader i forhold til den retning, som er vinkelret på dens kredsløbsplan, og Månens omløbsplan om Jorden hælder omkring 5 grader i forhold til Jordens kredsløbsplan om Solen. Uden disse hældninger ville der forekomme en formørkelse hver anden uge, skiftende mellem måneformørkelser og solformørkelser.Jordens Hill-sfære, som angiver den maksimale afstand for, at Jordens tyngdemæssige indflydelse er stærkere end Solens og planeternes, er omkring 1,5 Gm i radius. Legemer inden for denne radius omkredser i almindelighed Jorden, omend de kan løsrive sig ved Solens tyngdemæssige forstyrrelse.
Jorden befinder sig som det øvrige Solsystem i galaksen Mælkevejen og kredser omkring 28.000 lysår fra galaksens centrum og omkring 20 lysår over galaksens ækvatorplan i Orion-spiralarmen.
På grund af Jordens aksehældning varierer den mængde sollys, som når dens overflade, i løbet af året. Dette bevirker årstidsafhængige ændringer i klimaet, idet det er sommer på den nordlige halvkugle, når nordpolen peger direkte mod Solen, og vinter, når polen peger væk fra den. Om sommeren varer dagen længere, og Solen står højere på himlen. Om vinteren bliver det i almindelighed koldere og dagene kortere. Over polarkredsene virker ændringen så ekstremt, at der slet ikke er dagslys i en del af året – der er polarnat. På den sydlige halvkugle er situation nøjagtigt omvendt, idet sydpolen er orienteret direkte modsat nordpolen.
Ifølge astronomisk vedtagelse bestemmes de fire årstider af solhvervene – det sted i Jordens kredsløb, hvor dens akse peger direkte imod eller direkte væk fra Solen – og jævndøgnene, hvor hældningens retning og retningen mod Solen står vinkelret på hinanden. Vintersolhverv ligger omkring 21. december, sommersolhverv nær 21. juni, forårsjævndøgn begynder omkring 20. marts og efterårsjævndøgn omkring 23. september.Hældningsvinklen for jordaksen er forholdsvis stabil over lange tidsperioder, men den er dog underlagt nutation, som er en lille, uregelmæssig bevægelse med en primær periode på 18,6 år. Jordaksens orientering (hermed tænkes ikke på dens vinkel) ændres også i tidens løb, idet den ved præcession gennemløber en fuld cirkel for hver 21.700 år. Præcessionen er grunden til, at der er forskel på et siderisk år og et tropisk år. Begge bevægelser fremkaldes af, at Solen og Månen udøver skiftende tiltrækning på Jordens udbuling ved ækvator. Set fra Jorden bevæger også dens poler sig nogle få meter hen over overfladen. Denne polbevægelse har flere, cykliske komponenter, som tilsammen medfører kvasiperiodisk bevægelse. Udover en årlig komponent i denne bevægelse er der en 430-dages cyklus, som kaldes Chandler-perioden, og som skyldes, at Jordens intertiakse ikke er helt sammenfaldende med dens rotationsakse. Jordens rotationshastighed varierer desuden og giver anledning til et fænomen, som kaldes daglængdevariation.I nutiden befinder Jorden sig omkring 3. januar i periheliet, hvor dens omløbshastighed er størst og afstanden til Solen mindst, og i apheliet omkring 4. juli. Disse datoer ændrer sig imidlertid i tidens løb på grund af præcessionen og andre kredsløbsfaktorer, som følger cykliske mønstre kendt som Milanković-cykler. Forskellen i afstanden mellem Jorden og Solen betyder en forøgelse på omkring 6,9 % af den solenergi, som når Jorden i perihelium i forhold til aphelium. Da den sydlige halvkugle er nærmest Solen, når afstanden er mindst, modtager denne halvkugle lidt mere energi fra Solen i løbet af året end den nordlige. Forskellen er dog mindre betydende i forhold til den energiændring, som aksehældningen giver anledning til, og meget af energioverskuddet absorberes af havet, som dækker en større del af den sydlige halvkugle.
Månen er en forholdsvis stor, jord- og planetlignende måne med en diameter på omkring en fjerdedel af Jordens. Det er den største måne i solsystemet i forhold til størrelsen af dens planet (Charon er dog større i forhold til dværgplaneten Pluto.) Gravitationstiltrækningen mellem Jorden og Månen forårsager tidevand på Jorden. Den samme virkning på Månen har ført til tidevandslåsning: Dens rotationsperiode er den samme som den tid, det tager den at fuldføre et kredsløb om Jorden. Derved vender den altid samme side til planeten. Når Månen kredser om Jorden, oplyses forskellige dele af dens skive af Solen, hvilket frembringer Månens faser. Den mørke og lyse del af Månens overflade adskilles af terminatoren.
På grund af tidevandsvirkningerne fjerner Månen sig fra Jorden med ca. 38 mm om året. Over millioner af år giver denne lille virkning – og den samtidige forøgelse af Jordens døgn med omkring 23 mikrosekunder om året – anledning til en betydelig forskel. Som eksempel var året i den geologiske Devon-periode for omkring 410 millioner år siden på 400 døgn, der hver varede 21,8 timer.Månen kan på dramatisk vis have påvirket livets udvikling ved at ændre Jordens klima. Palæontologiske fund og computersimulationer viser, at Jordens aksehældning stabiliseres af tidevandsinteraktionen med Månen. Nogle teoretikere mener, at uden det drejningsmoment, som Solen og planeterne fremkalder på Jordens ækvatorudbuling, kunne rotationsaksen være kaotisk ustabil og udvise uforudsigelige ændringer over millioner af år, som det ser ud til at være tilfældet for Mars. Hvis Jordens rotationsakse skulle nærme sig ekliptikas plan, ville der optræde ekstreme forskelle på årstiderne med tilhørende ekstremt vejr, fordi den ene pol ville pege direkte mod Solen om sommeren og direkte væk fra den om vinteren. Videnskabsmænd, som har studeret virkningen, mener, at dette kunne udslette alle større dyr og det højere planteliv.Det er imidlertid et omdiskuteret emne, som måske kan afklares ved yderligere studier af Mars, som har en tilsvarende siderisk rotationsperiode og aksehældning som Jorden uden at have dens store måne og flydende kerne.
Set fra Jorden er Månen netop langt nok væk til, at dens skive næsten har samme tilsyneladende størrelse som Solens. Vinkelstørrelsen af disse to himmellegemer matcher hinanden, fordi Solens diameter er omkring 400 gange større end Månens, men Solen er også 400 gange længere væk. Derfor optræder totale og delvise formørkelser på Jorden.
Den mest accepterede teori for Månens opståen, gigantsammenstødshypotesen, forklarer det ved en kollision mellem en protoplanet (kaldet Theia) og den unge Jord. Denne hypotese forklarer (blandt andet) den relative mangel på jern og flygtige grundstoffer på Månen, og at den har næsten samme sammensætning som Jordens skorpe.Jorden har desuden mindst to asteroider som ligger nær jordens kredsløbsbane om solen: 3753 Cruithne og 2002 AA29.
En planet, som opfylder betingelserne for at opretholde liv, kaldes beboelig, selvom livet ikke er opstået på den. Jorden opfylder disse nødvendige betingelser, som de ifølge vor nuværende forståelse skal være, herunder at der findes flydende vand, et miljø hvor komplekse organiske molekyler kan samles samt tilstrækkelig energi til at opretholde stofskifte. Jordens afstand fra Solen, dens omløbsbanes excentricitet, rotationshastighed, aksehældning, geologiske historie, beskyttende atmosfære og magnetfelt er alle faktorer, som bidrager til de betingelser, som har tilladt liv at opstå og opretholdes på planeten.
Planetens livsformer siges ofte at danne en "biosfære", som i almindelighed menes at være begyndt at udvikles for omkring 3,5 milliarder år siden. Jorden er det eneste sted i universet, hvor liv vides at eksistere. Nogle videnskabsmænd støtter den hypotese, at Jord-lignende biosfærer kan være sjældne.Biosfæren opdeles i et antal biomer, som rummer planter og dyr med en vis lighed (i bred forstand). På land er det fortrinsvis den geografiske bredde og højden over havniveau, som adskiller biomerne. De biomer, som ligger inden for det arktiske og antarktiske område eller i stor højde, har forholdsvis sparsomt plante- og dyreliv, mens omvendt den største artsrigdom findes i ækvatorområdet.
Jorden indeholder ressourcer, som kan udnyttes af mennesket til nyttige formål. Nogle af disse er ikke-vedvarende ressourcer, som f.eks. mineralske brændstoffer, som tager flere tusinde år for at gendannes.
Store ophobninger af fossilt brændstof findes i Jordens skorpe, omfattende kul, olie, naturgas og metanhydrat. Disse lagre benyttes af menneskeheden til både energiproduktion og som råstof til kemisk produktion. Mineralske malmforekomster findes i jordskorpen og er dannet ved malmdannelsesprocesser, som hænger sammen med erosion og pladetektonik. Disse forekomster udgør koncentrerede udvindingssteder for mange metaller og andre nyttige kemiske forbindelser.
Også Jordens biosfære frembringer produkter, som er af afgørende betydning for menneskeheden, herunder mad, træ, lægemidler, ilt og mange flere, ligesom den omfatter processer, der omdanner og recirkulerer organiske affaldsstoffer. Økosystemet på landjorden er afhængigt af muldjord og ferskvand, mens det oceaniske økosystem afhænger af opløste næringsstoffer, som er udvasket fra landjorden. Mennesker lever på landjorden, hvor de benytter byggematerialer til at skaffe sig husly ved at bygge huse. I 2005 opgjorde FAO arealudnyttelsen af landjorden som følger:
Store områder er udsat for ekstremt vejr som tropiske orkaner (inklusiv cykloner eller tyfoner), som kan dominere livsbetingelserne disse steder. Desuden er mange områder udsat for jordskælv, laviner, tsunamier, vulkanudbrud, tornadoer, doliner, snestorme, oversvømmelser, tørkeperioder og andre former for naturfænomener og katastrofer.
Mange lokale områder er udsat for menneskeskabt forurening af luft og vand, syreregn og giftige forbindelser, tab af vegetation (overgræsning, skovhugst, ørkendannelse), nedgang i antal vildtlevende dyr, udryddelse af arter, udpining af dyrket jord, erosion og indtrængen af invaderende arter.
Ifølge videnskabelig konsensus er menneskelig aktivitet forbundet med global opvarmning på grund af den deraf følgende udledning af kuldioxid. Det forudsiges, at dette vil medføre ændringer som afsmeltning af gletsjere og iskapper, mere ekstreme temperatursvingninger, betydelige ændringer i vejret og forhøjet vandstand i havene.
Kartografi, studiet af og tegningen af landkort og den tilhørende geografi, har historisk set været de discipliner, som handler om at afbilde Jorden. Landmåling, der fastlægger steder og afstande, og i mindre grad navigation, der fastlægger positioner og retninger, er udviklet sideløbende med kartografi og geografi og har sørget for indsamling og kvantificering af nyttige informationer.
Jordens befolkning udgør ca. 6.740.000.000 mennesker i november 2008. Fremskrivninger viser, at verdens befolkning vil udgøre syv milliarder i 2013 og 9,2 milliarder i 2050. Størstedelen af væksten ventes at finde sted i Ulande. Befolkningstætheden varierer meget fra sted til sted i verden, men de fleste mennesker lever i Asien. I 2020 ventes 60 % af verdens befolkning at leve i byer frem for i landdistrikter.Det anslås, at omkring en ottendedel af Jordens overflade er egnet til beboelse – tre fjerdedele er dækket af oceaner, og halvdelen af landarealet er enten ørken (14 %), høje bjerge (27 %), eller andet uhensigtsmæssigt terræn. Den nordligste beboelse i verden er Alert på Ellesmere Island i Nunavut, Canada (82° 28′ N). Den sydligste er Amundsen-Scott-Sydpolsstationen i Antarktis, beliggende næsten på Sydpolen (90° S).
Uafhængige og selvstændige nationer gør krav på hele planetens landjord med undtagelse af dele af Antarktis. I 2007 er der 201 selvstændige stater, hvoraf 192 er medlem af de Forenede Nationer. Yderligere findes der 59 bilande og et antal autonome regioner, omstridte territorier og andre enheder. Historisk set har der aldrig været en suveræn regering, som har hersket over hele globen, omend et antal stater har forsøgt at opnå verdensherredømme uden at lykkes med det.
FN er en verdensomspændende international organisation, som blev oprettet med det mål at mægle i uoverensstemmelser mellem nationer og derved undgå væbnede konflikter. Det er dog ikke en verdensregering, og selvom organisationen er en mekanisme til udøvelse af international ret, herunder også væbnet indgriben, når medlemslandene er enige om det, tjener den fortrinsvis som forum for internationalt diplomati.
I 2004 havde i alt omkring 400 mennesker været uden for Jordens atmosfære, og af disse havde tolv gået på Månen under Apollo-programmet. Normalt er besætningen på Den Internationale Rumstation (ISS) de eneste mennesker i rummet, og mandskabet her udskiftes sædvanligvis hver sjette måned.
Det astronomiske symbol for Jorden er et kors inde i en cirkel.Jorden er ofte blevet personificeret som en guddom og oftest som en gudinde. I mange kulturer fremstilles Moder Jord (latin: Terra Mater) også som en frugtbarhedsgudinde. Skabelsesmyter i mange religioner beretter om, at Jorden er skabt af en eller flere guder. En række religiøse grupper, ofte forbundet med fundamentalistiske grene af protestantismen eller islam, hævder, at udlægningen af disse skabelsesberetninger fra deres respektive hellige tekster skal tages for pålydende og burde tages i betragtning eller ligefrem erstatte den konventionelle videnskabelige fremstilling af Jordens opståen og livets udvikling. Både fra det videnskabelige samfund og fra andre religiøse grupper møder sådanne ønsker modstand. Et prominent eksempel herpå er kontroversen om kreationisme versus evolution.
I fortiden har der været forskellige opfattelser af Jordens form og især en tro på, at Jorden er flad, men denne opfattelse blev forladt til fordel for den sfæriske Jord efter forbedrede observationer og jordomsejlinger. Menneskehedens perspektiv på Jorden har ændret sig som følge af rumalderens mulighed for at betragte den udefra, og det er blevet almindeligt at se biosfæren fra et globalt synspunkt, hvilket afspejles i en voksende miljøbevægelse, som er optaget af mange aspekter af menneskets virkning på planeten.
Kirk Munsell, red. (2006-10-19). Solar System Exploration: Earth (Udforskning af Solsystemet:Jorden). NASA. Hentet 2007-03-17. 
Williams, David R. (2004-09-01). Earth Fact Sheet (Fakta om Jorden). NASA. Hentet 2007-03-17. 
Yoder, Charles F. (1995). T. J. Ahrens (red.). Global Earth Physics: A Handbook of Physical Constants (Fysik for hele Jorden: En håndbog over fysiske konstanter). Washington: American Geophysical Union. ISBN 0875908519. Hentet 2007-03-17. 

Jordens historie omfatter de vigtigste begivenheder og de mest grundlæggende trin i den udvikling, som har fundet sted på planeten Jorden fra den blev dannet i forbindelse med Solsystemets dannelse og udvikling og til nutiden, således som de anses for være forløbet i henhold til de mest fremherskende videnskabelige teorier. Jordens alder er ca. 4,54 milliarder år dvs. nogenlunde en tredjedel af universets alder, og i dette uhyre tidsrum er der sket voldsomme  geologiske og biologiske forandringer og omvæltninger. Næsten alle naturvidenskabelige discipliner har bidraget til klarlæggelse af historiens hovedtræk. 
Jorden blev dannet ved sammentrækning af en urtåge, som også skabte Solen og Solsystemets andre himmellegemer. Den udviklede sig til en roterende skive, hvor Solen blev dannet i skivens midte, og planeterne voksede frem ved sammenstød af stof i omløb om centrum. Protojorden var dannet ti millioner år efter, at sammentrækningen begyndte. Sammenstødene og varmen ved sammentrækningen betød, at den var opsmeltet, og de tunge metaller sank ned og dannede kernen, mens lettere stoffer flød op og dannede de ydre dele. Omkring dette tidspunkt dannedes Månen, efter at en anden planet var stødt ind i protojorden. Den nye jord afkøledes til stadighed og dannede en fast skorpe, som udgjorde overfladen. Et kraftigt bombardement af is-meteoritter fra rummet tilførte Jorden en umådelig mængde vand, som senere  dannede dens oceaner, og vulkansk aktivitet og vanddamp skabte en atmosfære, der dog var uden ilt (oxygen). Kontinenterne, som flyder på den smeltede kappe, samledes og skiltes igen flere gange i løbet af årmilliarderne.
Kemiske reaktioner dannede organiske molekyler, som reagerede med hinanden til stadig mere sammensatte former, og der opstod et molekyle, som kunne danne kopier af sig selv. Derved begyndte evolutionen, som førte til, at livet opstod, først ved fremkomsten af simple encellede organismer. Senere fremkom de flercellede organismer, og en afgørende milepæl var det, da evnen til fotosyntese udvikledes og førte til dannelse af Jordens nuværende, iltrige atmosfære. Livsformerne forgrenede sig i mange arter, blev stadig mere avancerede, erobrede landjorden og udfyldte efterhånden alle de økologiske nicher. Istider og store nedslag af meteoritter har flere gange betydet masseuddøen af livsformer, men de tilbageværende har udviklet sig i nye retninger og fyldt Jorden med liv. 
For ca. seks millioner år siden udskiltes de linjer, som førte til udviklingen af det moderne menneske, idet oprejst gang, større hjerne og evnen til at tale var nogle af de vigtige faktorer i forløbet. Mennesket tæmmede ilden, etablerede landbrug og forædlede dyr og planter. Levevilkårene blev forbedret, og der dannedes samfund og opstod civilisationer med religiøse og kulturelle kendetegn. Gennem udviklingen af videnskab, skrift, styreformer, transportmidler og kommunikation er mennesket blevet Jordens dominerende art og øver afgørende indflydelse på Jorden og alt andet liv. Den menneskelige aktivitets omfang og en stadigt voksende befolkning påvirker nu Jorden og livsbetingelserne, hvorfor menneskeheden tvinges til et anlægge et globalt syn på områder som miljøpåvirkning, naturbeskyttelse, ressourceudnyttelse og klimaændringer. 
Solsystemet og Jorden dannedes oprindeligt fra en stor roterende sky af kosmisk støv og gasarter, urtågen. Skyen bestod af brint og  helium, som var produceret ved Big Bang, samt tungere grundstoffer, som supernovaer havde dannet og sendt ud i rummet. For omkring 4,6 milliarder år siden begyndte urtågen at trække sig sammen, muligvis som følge af en trykbølge fra en nærliggende stjerne, der eksploderede som en supernova. Trykbølgen tilførte urtågen et drejningsmoment, og efterhånden som dens rotation accelererede, fik kombinationen af tyngdekraft og inerti den til at flade ud til en protoplanetarisk skive, vinkelret på rotationsaksen. Hovedparten af massen koncentreredes i skivens midte og begyndte at varmes op, mens små perturbationer som følge af sammenstød og virkningen af vinkelmomentet medførte, at der forskellige steder i skiven dannedes begyndende protoplaneter med diametre på op til flere kilometer.
Det indfaldne materiale, den forøgede rotationshastighed og trykket fra gravitationssammentrækningen skabte efterhånden en enorm kinetisk varme i centrum, og da der ikke var nogen anden proces, som kunne føre tilstrækkelig energi væk, steg temperaturen. Til sidst blev den høj nok til, at kernefusion af brint til helium kunne begynde, og denne T Tauri-stjerne antændtes og dannede Solen. I mellemtiden fik gravitationen stof til at samle sig omkring de perturberede masser uden for den afstand, hvor massetiltrækningen fra Solen fik stoffet til at falde ind i den, og disse samlinger begyndte sammen med støvpartikler etc. at samles i ringe i den protoplanetariske skive. Fragmenter med stadig større masser stødte sammen og blev til endnu større stykker, der til sidst blev til protoplaneter. En af disse var den planet, som dannedes i en afstand af omkring 150 millioner kilometer fra centret, nemlig Jorden. Den var stort set dannet i løbet af 10–20 millioner år,  og det skete for 4,54 milliarder år siden (med en usikkerhed på 1 %).  Solvinden fra den nydannede T Tauri-stjerne fjernede det meste af det materiale i skiven, som ikke allerede var indfanget og indgået i større legemer. Forløbet er modelleret ved computersimulationer, som har vist, at der på denne måde fra en protoplanetarisk skive kan dannes planeter med de afstande fra Solen, som jordplaneterne har.
Den første æon i Jordens geologiske historie kaldes Arkæikum og varede til for 2,5 milliarder år siden. De ældste klipper, som er fundet på Jorden, er omkring 4,03 milliarder år gamle. Zirkoner fra Acasta-gnejskomplekset er dateret til at være 4,03 milliarder år. Tidsrummet fra Jordens dannelse og til de ældste klippers aldre anses uofficielt for at være en selvstændig æon, Hadal. Eftersom der ikke er bevaret materiale fra den tid, er der kun lidt kendt om den. Jordens overflade må have været under et intenst bombardement af meteoritter, og den omfattende varmetransport og geotermale gradient må have medført en voldsom vulkansk aktivitet. Der findes af og til solitære zirkonkrystaller med højere aldre end 4,0 milliarder år, og de viser tegn på at have været i kontakt med flydende vand for omkring 4,4 milliarder år siden, hvilket tages som bevis på, at planeten allerede dengang havde oceaner. Fra kratertællinger på andre himmellegemer vides det, at det intense meteorbombardement, som kaldes Det Store Bombardement (engelsk: Late Heavy Bombardment, LHB), sluttede for omkring 3,8 milliarder år siden. Ved begyndelsen af Arkæikum var Jorden afkølet betydeligt, men de fleste af de nutidige livsformer ville ikke have kunnet leve der på grund af atmosfærens sammensætning, da den hverken indeholdt ilt eller havde et beskyttende ozonlag.
Protojorden voksede sig større ved at "feje materiale op" (accretion), og dens indre blev til sidst varm nok til at smelte de tunge, siderofile metaller. På grund af deres større massefylder sank de (flydende) metaller mod Jordens massecentrum, mens de lettere lithofile steg op mod eller blev på overfladen. Denne planetare differentiation medførte en opdeling af Jorden i en primitiv kappe og en (metallisk) kerne og skete kun 10 millioner år efter, at Jorden begyndte at dannes. Derved fik Jorden sin lagdelte struktur og desuden skabtes Jordens magnetfelt. 
Mens der foregik accretion af materiale til protoplaneten, må Jorden have været omgivet af en sky af luftformige silikater, som senere kondenseredes  som faste klipper på overfladen. Tilbage var da en tidlig atmosfære af lette gasarter, fortrinsvis brint, helium og ædelgasser, men den forsvandt ved at blive blæst væk af solvinden og ved påvirkning fra Jordens egen varme.
Dette ændrede sig, da Jorden nåede omkring 40 % af sin nuværende radius, hvor dens tyngdekraft blev stærk nok til at holde på en atmosfære, som indeholdt vand.  
Et særligt træk ved Jorden er dens store måne, Månen. Under Apollo-programmet blev der hentet klipper fra Månens overflade tilbage til Jorden, og radiometriske dateringer af disse giver Månen en alder på 4,527 ± 10 millioner år, hvilket er omkring 30 til 55 millioner år yngre end Solsystemets andre kloder. Et specielt træk er Månens forholdsvis lave massefylde, som må betyde, at den ikke har nogen stor, metalholdig kerne som de andre jordlignende kloder i Solsystemet. I virkeligheden er Månens stofsammensætning meget tæt på at være den samme som sammensætningen af Jordens kappe og skorpe, men uden Jordens kerne. Det har ført til fremsættelse af hypotesen om et gigantsammenstød, Theiahypotesen, ifølge hvilken Månen er dannet efter et enormt sammenstød mellem protojorden og en anden protoplanet. Månen er da opstået ved accretion af det materiale, som slyngedes ud i rummet ved de to kloders sammenstød.Protoplaneten, som ramte Jorden, har fået navnet Theia og er beregnet til at have haft lidt mindre masse end planeten Mars. Theia kan være dannet ved accretion af stof i en afstand på 150 millioner kilometer fra både Jorden og Solen i deres fjerde eller femte Lagrange-punkt. Dens kredsløb kan først have været stabilt, men brød sammen, da Jordens masse voksede ved accretion af mere og mere materiale. Theia svingede derefter frem og tilbage i forhold til Jorden, indtil den til sidst stødte sammen med den for anslået 4,533 milliarder år siden.Modeller viser, at når en klode af denne størrelse ramte protojorden i en lille vinkel, blev en meget stor mængde materiale fra de to kloders kapper og skorper kastet ud i rummet og meget af det forblev i kredsløb om Jorden. Dette materiale samlede sig til kloden Månen i løbet af nogle uger og fik derefter kugleform under påvirkning af sin egen tyngde. Theias metalliske kerne sank derimod gennem Jordens kappe og indgik i Jordens kerne, hvorved Månen blev fattig på metaller. Theiahypotesen forklarer derfor Månens helt usædvanlige stofsammensætning.Den radiometriske datering viser, at Jorden allerede havde eksisteret i mindst 10 millioner år før sammenstødet, hvorfor der var tid nok til, at den var blevet opdelt i en primitiv kappe og skorpe. Derfor udkastede sammenstødet ikke materiale fra Jordens kerne af tunge, siderofile grundstoffer.
Sammenstødet havde nogle vigtige konsekvenser for den unge jord. Det udløste en gigantisk mængde energi, som må have opsmeltet Jorden og Månen fuldstændigt. Umiddelbart efter, at det var sket, har der været kraftig konvektion i Jordens kappe, og planetens overflade var et stort magmaocean. Desuden må hele planetens første atmosfære være blevet blæst væk. Sammenstødet menes desuden at have givet Jorden sin store aksehældning på 23,5°, som er årsagen til, at planeten har årstider. (En enkel, idealiseret model for planeternes opståen giver aksehældninger på 0° uden årstider af betydning). Det kan ligeledes have forøget Jordens rotationshastighed.
Da Jorden var uden atmosfære efter gigantsammenstødet, afkøledes den hurtigt, så en fast skorpe blev dannet i løbet af 150 millioner år; og ny forskning antyder endda, at det skete på kun 100 millioner år ud fra det niveau af hafnium, som er fundet i de geologiske lag i Jack Hills i Western Australia. Den felsiske jordskorpe, som findes nu, eksisterede endnu ikke. I Jordens indre foregik der stadig en opdeling af stofferne, om end en del af kappen var delvis størknet igen. I den første del af Arkæikum-æonen (for omkring 3 milliarder år siden) var kappen dog meget varmere end nu, muligvis omkring 1.600 °C, så den andel af den, som var delvis opsmeltet, var langt større end i nutiden.
Der blev frigivet vanddamp fra skorpen samtidig med, at vulkaner udspyede andre gasarter, hvilket tilsammen dannede Jordens anden atmosfære. Yderligere vand blev tilført Jorden af asteroider fra det ydre asteroidebælte, hvis baner sandsynligvis blev forstyrret af påvirkningen fra Jupiters tyngdekraft. Den meget store mængde vand på Jorden kan ikke være fremkommet ved vulkansk aktivitet og gasudslip alene. Det antages derfor, at vandet kom fra byger af nedslag, også kaldet Det Store Bombardement, af kometer, som indeholdt is. De fleste kometer har i dag baner, som ligger længere væk fra Solen end Neptun,  men computersimulationer viser, at de oprindeligt var langt almindeligere i solsystemets inderste del. Det er imidlertid også muligt, at det meste vand kom fra nedslag af små protoplaneter af samme type som de nuværende små ismåner omkring de ydre planeter. Sådanne nedslag kan have tilført alle jordplaneterne (Merkur, Venus, Jorden og Mars) vand, kuldioxid, metan, ammoniak, kvælstof og andre flygtige stoffer. Stammer alt vand i oceanerne kun fra kometer, må Jorden være ramt af en million af dem, hvilket ifølge computersimulationer ikke er et urimeligt antal efter forholdene.
Efterhånden som planeten afkøledes, dannedes der skyer, og regnvandet fyldte oceanerne i løbet af 750 millioner år (for 3,8 milliarder år siden, men muligvis endda tidligere). Nyere resultater tyder på, at oceanerne på Jorden allerede var begyndt at dannes så tidligt som for  4,2 milliarder år siden..  Ved begyndelsen af Arkæikum var Jorden således allerede dækket af oceaner, og dens nye atmosfære indeholdt sandsynligvis ammoniak, metan, vanddamp, kuldioxid og kvælstof samt mindre mængder andre luftarter. Fri ilt blev derimod bundet af brint eller af overfladens mineraler. Den vulkanske aktivitet var intens, og uden et ozonlag var jordoverfladen badet i ultraviolet stråling.
Kappekonvektion, som er den proces, der er ansvarlig for nutidens pladetektonik, fremkommer ved varmeudstrømning fra Jordens kerne til dens overflade. Den medfører dannelse af stive tektoniske plader ved de midtoceaniske højderygge, der tilintetgøres igen ved subduktion, som i destruktive pladegrænser føres tilbage i kappen. Jordens varmere indre i æonerne Hadal og Arkæikum må have medført en hurtigere konvektion, og også at processer svarende til nutidens pladetektonik må være forløbet hurtigere. Geologerne mener derfor, at der dengang fandtes langt flere pladegrænser, og at de tektoniske plader følgelig var mindre.
Jordens oprindelige skorpe, som blev dannet, da overfladen størknede første gang, forsvandt helt på grund af virkningen af denne hurtige pladetektonik og af de mange nedslag under Late Heavy Bombardment, LHB. Det antages imidlertid, at den må have været af samme basaltiske sammensætning som nutidens oceanbundsplader, fordi differentiering af skorpens materiale endnu kun var sket i ringe omfang. De første større stykker af kontinentalplade, som fremkom efter differentiation af lettere grundstoffer under delvis opsmeltning af den nedre skorpe, dannedes ved begyndelsen af Arkæikum for omtrent fire milliarder år siden. Der er stadig noget tilbage af disse små kontinenter, såkaldte kratoner, og disse stykker af skorpen fra Arkæikum danner de kerner, omkring hvilke nutidens kontinenter voksede frem.
De ældste klipper på den nuværende jordoverflade findes i den nordamerikanske kraton i Canada. Det er tonalit med en alder på omkring 4 milliarder år, og de udviser tegn på metamorfose (rekrystallisation) ved høje temperaturer, men også sedimentære korn, som er blevet slebet runde under vandtransport, hvilket viser, at floder og have fandtes på dette tidspunkt.Kratoner består hovedsagelig af to forskellige typer mikrokontinentalplader. Den første type består af klipper (kaldet "greenstone"), som er lettere metamorfe aflejringer. Disse "greenstones" ligner de aflejringer, som i dag findes i oceangrave ved de destruktive pladegrænser, hvorfor disse greenstone-plader anses for at være bevis på subduktion i løbet af Arkæikum. Den anden type er sammensætninger af felsiske, magmatiske bjergarter, der mest består af tonalit, trondhjemit og granodiorit, hvilket er bjergarter med en sammensætning som ligner granit (hvorfor sådanne områder kaldes TTG-plader). TTG-sammensætningerne anses for at være levn fra den første kontinentalskorpe og er dannet ved delvis opsmeltning i basalt. Skiftet mellem bælter af greenstone og TTG-plader tolkes som et tektonisk miljø, hvor små protokontinenter var adskilt af et omfattende net af subduktionszoner.
Detaljerne i livets opståen er ukendte, omend principperne er fastlagt i grove træk. Ifølge teorierne kan de nødvendige, organiske komponenter være kommet til Jorden med meteoritter, eller de kan være dannet ved kemiske reaktioner på Jorden. De mekanismer, som derpå fik livet til at opstå, menes at være de samme. 
Begivenhedens tidsmæssige placering kan der kun gættes om – måske skete det for omkring 4 milliarder år siden. 
I de energirige kemiske forhold på den unge jordklode fik et molekyle den egenskab at kunne fremstille kopier af sig selv, replikere sig. Dette molekyles natur er ukendt, eftersom dets funktion for længst er blevet erstattet af livsformernes nuværende replikationsmetode ved hjælp af DNA. 
Kopieringen forløb imidlertid ikke altid nøjagtigt, så nogle kopier indeholdt "fejl". Hvis en sådan ændring ødelagde molekylets evne til replikation, ville der ikke dannes kopier af det, og den fejlbehæftede linje ville "uddø". På den anden side kunne en ændring i få og sjældne tilfælde bevirke, at et molekyle kunne kopiere sig selv hurtigere eller bedre. Disse molekyletyper ville blive talrigere og "have succes". Ligeledes kunne det ske, at der blev knaphed på råmateriale til kopieringen, hvorved typer, som kunne udnytte andet materiale eller måske hæmme andres typers kopiering og stjæle deres ressourcer, kunne blive de mest talrige.Der er foreslået adskillige modeller for, hvordan en replikator kan være opstået, ligesom der er foreslået forskellige, mulige replikatorer, herunder organiske stoffer som moderne proteiner, nukleinsyrer, fosfolipider eller krystaller. Endda kvantesystemer har været foreslået. 
Der er ikke fremkommet nogen metode til at afgøre, hvilken af disse modeller – eller om nogen af dem i det hele taget – der helt passer til udviklingen af liv på Jorden. Ifølge en af de ældre teorier, som er udarbejdet i nogen detaljeringsgrad, kunne den energi, som var til stede via vulkanisme, lyn og ultraviolet stråling, drive kemiske reaktioner, som frembragte mere komplekse molekyler fra simple forbindelser som metan og ammoniak.:38  Blandt de producerede molekyler var der mange af de forholdsvis simple organiske forbindelser, som er livets byggesten. Efterhånden som mængden af denne “organiske suppe” øgedes, reagerede forskellige molekyler med hinanden, hvorved endnu mere komplekse molekyler kunne dannes. Muligvis spillede ler en rolle ved at samle og koncentrere organisk materiale.:39  Tilstedeværelsen af visse molekyler kunne fremme en kemisk reaktion. Dette foregik over meget lang tid, hvor reaktionerne skete tilfældigt, til der ved et sammentræf dannedes et særligt molekyle, som havde evne til replikation, og som beskrevet ovenfor gav dette straks anledning til, at en evolutionsproces kunne begynde. På et senere tidspunkt overtog DNA replikationsfunktionen, så alt kendt liv (med undtagelse af nogle vira og prioner) nu bruger dette ved sin replikation.
De moderne livsformers replikationsmateriale er beskyttet ved at være omgivet af en cellemembran. Dennes opståen er lettere at forstå end replikatorens, fordi de fosfolipide molekyler, som den er dannet af, ofte spontant vil danne et lipoidt dobbeltlag, når de befinder sig i vand. Under visse betingelser kan der dannes mange sådanne lag eller "bobler", hvilket har givet anledning til “bobleteorien” omkring livets udvikling.:40  Det vides ikke, om denne proces gik forud for eller efterfulgte replikatorens fremkomst (eller måske ligefrem var replikatoren). Den fremherskende teori er, at replikatoren, der måske var RNA på dette tidspunkt ifølge en hypotese om en RNA-verden, allerede var udviklet sammen med sin kopieringsprocedure og muligvis sammen med andre biomolekyler. De første protoceller kan simpelthen være gået i stykker, når de voksede, og deres indhold være spredt til andre “bobler.” Proteiner, som stabiliserede   membranen, eller som senere bidrog til en bedre celledeling, vil have fremmet udbredelsen af sådanne cellelinjer. 
RNA er en sandsynlig kandidat som tidlig replikator, eftersom det både kan gemme genetisk information og være katalysator for reaktioner. På et tidspunkt overtog DNA rollen som genetisk lager fra RNA, mens de proteiner, som kaldes enzymer, overtog rollen som katalysatorer, mens RNA fik den funktion at overføre information og regulere processen. Der er stigende tro på, at disse tidlige celler kan have udviklet sig i nærheden af de undersøiske vulkanske "skorstene", som kendes under navnet hydrotermiske væld:42  eller endda nær varme, dybtliggende klipper. Det menes imidlertid, at kun en af disse mange protoceller overlevede. De foreliggende data antyder, at denne sidste fælles forfader levede i den tidlige Arkæikum-æon for måske 3,5 milliarder år siden eller tidligere endnu og dermed var stamfader til alle celler og altså til alt liv på Jorden. Det var sandsynligvis en prokaryot med en cellemembran og måske ribosomer, men uden en cellekerne eller membran-tilknyttede organeller som mitokondrier eller grønkorn. Som alle moderne celler brugte den DNA som genetisk kode, RNA til informationsoverførsel og proteinsyntese samt enzymer til at katalysere reaktionerne. Nogle forskere er af den opfattelse, at forfaderen i stedet for at være en enkelt organisme var populationer af organismer, som udvekslede gener.
Det er sandsynligt, at de første celler alle var heterotrofe og benyttede organiske molekyler fra omgivelserne (herunder fra andre celler) som råmateriale og energikilde. Efterhånden som mængden af føde svandt ind, udviklede nogle celler en ny strategi. I stedet for at være afhængige af den svindende mængde frie, organiske molekyler, anvendte disse celler sollyset som energikilde. Skønnene over tidspunktet herfor varierer, men for omkring 3 milliarder år siden, er det sandsynligt, at noget svarende til den nuværende fotosyntese havde udviklet sig. Det stillede ikke bare Solens energi til rådighed for de autotrofe organismer, men også for de heterotrofe, som fortærede dem. Fotosyntese brugte kuldioxid og vand, som var til rådighed i overvældende mængde, og producerede ved hjælp af sollyset energirige, organiske molekyler (kulbrinter). 
Yderligere produceredes ilt som et spildprodukt fra fotosyntesen. Dette blev først bundet til kalksten, jern og andre mineraler, hvilket der er tydeligt bevis for i rige lag af jernoxid i de geologiske strata, som svarer til denne tidsperiode. Oceanerne må have fået en grøn farve, mens ilten reagerede med mineralerne. Da disse reagenser ophørte, kunne ilten begynde at ophobes i atmosfæren. Skønt hver celle kun producerede en ubetydelig mængde ilt, omformede det enorme antal cellers samlede stofskifte over et meget langt tidsrum Jordens atmosfære til dens nuværende sammensætning.:50-51  Blandt de ældste eksempler på iltproducerende livsformer er de fossile stromatolitter.
Denne ophobning af fri ilt var en katastrofe for livet på Jorden. Næsten alt det daværende liv blev udslettet, men samtidig dannede katastrofen grundlag for de ilt-afhængige organismer, som i dag udgør næsten alt liv på vor planet.
Med den fri ilt fik Jorden desuden sin tredje atmosfære. Noget af denne ilt omdannedes af den ultraviolette stråling til ozon, som samledes i et lag nær atmosfærens øverste del. Dette ozonlag skærmede, som det stadig gør, for en betydelig del af den stråling, som tidligere havde kunnet passere atmosfæren, og gav dermed celler mulighed for at kolonisere først oceanernes overflade og sluttelig også landjorden. Uden ozonlaget ville de ultraviolette stråler, som bombarderede overfladen, have forårsaget et utåleligt højt niveau af mutationer i de celler, som var udsat for dem. 
Udover at stille store energimængder til rådighed for livsformerne og blokere for den ultraviolette stråling havde fotosyntesen en tredje vigtig og verdensomvæltende virkning, fordi ilt er giftig. Da dens koncentration øgedes, uddøde så meget af livet på Jorden, at det er blevet betegnet som "iltkatastrofen". De modstandsdygtige former overlevede og trivedes derimod, og nogle af disse udviklede evnen til at bruge ilt til at forøge deres stofskifte og udvinde mere energi fra den samme fødemængde.
Den moderne taksonomi klassificerer livsformerne i tre domæner. Tidspunktet for disse domæners opståen er ikke kendt. Domænet Bacteria brød muligvis først væk fra de andre livsformer, men det er omdiskuteret. Kort efter, for omkring 2 milliarder år siden, deltes resten i de to domæner Archaea og Eucaryota. Eukaryotiske celler er større og mere komplekse end de prokaryotiske (bakterier og arker), og oprindelsen til den kompleksitet er først nu ved at blive forstået. 
Omkring dette tidspunkt endte en bakteriecelle, som havde lighedspunkter med nutidens Rickettsia, i en større, prokaryotisk celle. Måske forsøgte den store celle uden held at æde den mindre (måske på grund af udvikling af en forsvarsmekanisme i byttedyret), eller måske forsøgte den lille at leve som parasit på den store. I hvert fald overlevede den mindre celle inde i den større og kunne ved hjælp af ilt ernære sig af spildprodukter fra værtens stofskifte og danne mere energi. En del af energioverskuddet leveredes tilbage til værtscellen. Den mindre celle replikerede sig inde i den store, og der udvikledes snart et stabilt symbiotisk forhold. I tidens løb overtog værtscellen nogle af den mindre celles gener, og de to celletyper blev afhængige af hinanden, så den større ikke kunne overleve uden den energi, den mindre producerede, og omvendt var denne afhængig af det råmateriale, den større celle stillede til rådighed. Symbiosen mellem dem udvikledes i en sådan grad, at de anses for at være blevet en enkelt organisme, hvor de mindre celler klassificeres som de organeller, der kaldes mitokondrier. En tilsvarende udvikling skete med de fotosyntetiske cyanobakterier som indesluttedes i større heterotrofe celler og blev til disses grønkorn.:60-61  Formentlig som resultat af disse ændringer skilte en cellelinje, som var i stand til fotosyntese, sig ud fra de andre eukaryoter  for noget mere end en milliard år siden. 
Der forekom muligvis flere tilfælde af celleindslutning, som antydet i illustrationen til højre. Udover den veletablerede endosymbiotiske teori for mitokondriers og grønkorns oprindelse fra celler er det yderligere blevet foreslået, at celler står bag udviklingen af peroxisomer, at spirokæter blev til fimrehår og flageller, og at det muligvis var en DNA-virus, som udviklede sig til en cellekerne, men ingen af disse teorier har opnået almindelig accept. Det er muligt, at superkontinentet Columbia har eksisteret på dette tidspunkt (i perioden fra omkring 1,8 til for omkring 1,5 milliarder år siden). Det er det ældste af de superkontinenter, man har udviklet en teori for.
Arker, bakterier og eukaryoter udviklede stadig større variation og blev mere sofistikerede og bedre tilpasset omgivelserne. Hvert domæne delte sig gentagne gange i mange forskellige linjer, men der er stadig ringe viden om arkers og bakteriers tidligste historie. For omkring 1,1 milliarder år siden samledes superkontinentet Rodinia.Plante-, dyre- og svampelinjerne havde på dette tidspunkt udskilt sig, omend organismerne stadig bestod af en enkelt celle. Nogle af disse levede i kolonier, og der opstod gradvis en arbejdsdeling mellem dem. For eksempel kan celler i udkanten have begyndt at udfylde en anden rolle end cellerne i koloniens indre. Omend sondringen mellem en koloni med specialiserede celler og en flercellet organisme ikke altid er helt tydelig, dukkede de første flercellede planter op for omkring 1 milliard år siden, formentlig grønalger. Formentlig for omkring 900 millioner år siden var også det første egentlige flercellede dyr udviklet.
Det har formentlig haft en del lighed med nutidens havsvampe, så alle celler var totipotente og en beskadiget organisme kunne gendanne sig selv.  Efterhånden som arbejdsdelingen blev mere fuldstændig i alle de flercellede organismers linjer, blev cellerne mere og mere specialiserede og afhængige af hinanden, så isolerede celler ville gå til grunde. Nogle forskere mener, at der for omkring 770 millioner år siden begyndte en særlig streng istid, som var så kold, at Jordens overflade var helt dækket af is (sneboldjord). Efter ca. 20 millioner år havde vulkansk aktivitet efterhånden tilført atmosfæren så meget kuldioxid, at den deraf følgende drivhuseffekt hævede den globale temperatur igen. Omkring samme tidspunkt, dvs. for 750 millioner år siden, begyndte Rodinia at blive brudt op.
Stigningen i atmosfærens indhold af ilt på grund af fotosyntese medførte dannelse af et ozonlag, som absorberede meget af Solens ultraviolette stråling, så encellede organismer, som endte på land, havde større chance for at overleve. Prokaryoter begyndte at brede sig og blive bedre tilpasset et liv uden for vandet og  havde sandsynligvis erobret landjorden så tidligt som for 2,6 milliarder år siden, endda før eukaryoterne opstod. Der gik meget lang tid, hvor landjorden ikke husede flercellede organismer. Men fisk, som er de tidligste hvirveldyr, udvikledes i oceanerne for omkring 530 millioner år siden. En meget stor masseudslettelse af arter skete nær slutningen af Kambrium-perioden, som sluttede for 488 millioner år siden. Superkontinentet Pannotia dannedes for omkring 600 millioner år siden og blev brudt op igen allerede 50 millioner år senere.For adskillige hundrede millioner år siden begyndte planter (muligvis algelignende) og svampe at gro først i vandkanten og derefter længere op på land, efterhånden som mutationer og variationer gav dem mulighed for at fortsætte erobringen af det nye miljø. De ældste fossiler af landsvampe og -planter dateres til for 480–460 millioner år siden, men molekylære data antyder, at svampe allerede kan have koloniseret landjorden for 1 milliard år siden og planterne for 700 millioner år siden.Tidspunktet for, hvornår de første dyr forlod oceanerne, kendes ikke nøjagtigt. De ældste, klare beviser, som foreligger, er, at der fandtes leddyr på land for omkring 450 millioner år siden, men der findes også foreløbigt ubekræftede tegn på, at de kan have vist sig på land så tidligt som for 530 millioner år siden, måske efter at have tilpasset sig ved at være tiltrukket af de enorme fødemængder, som landjordens planter udgjorde.
I slutningen af Ordovicium-perioden for 440 millioner år siden forekom endnu en masseuddøen af arter, muligvis som følge af en istid. For mellem 380 til 375 millioner år siden udvikledes de første tetrapoder fra fisk. Det menes, at finnerne på nogle fisk udvikledes til lemmer, som tillod de første tetrapoder at løfte deres hoved ud af vandet og indånde luft. Derved kunne de overleve i iltfattigt vand eller forfølge invertebrate byttedyr ind på lavt vand. Senere har de muligvis opholdt sig på land i korte perioder, og efterhånden blev nogle af dem så godt tilpasset til livet på land, at de tilbragte deres voksne liv der, omend parring og æglægning skete i vandet. De udviklede sig til padderne. For omkring 365 millioner år siden hændte endnu en masseuddøen af arter, formentlig atter som følge af global nedkøling. Omkring dette tidspunkt (for ca. 360 millioner år siden) udviklede planterne frø, hvilket betød en dramatisk forbedring af deres spredning.
Henved 20 millioner år senere (dvs. for 340 millioner år siden), udvikledes det amniotiske æg, som kunne lægges på landjorden, hvilket gav en større overlevelseschance for tetrapodernes fostre. Dette medførte, at amnioterne udskilte sig fra padderne og dannede en ny linje, og efter endnu 30 millioner år (for 310 millioner år siden) udskilte de pattedyrslignende krybdyr (herunder pattedyrene) sig fra sauropsiderne (herunder fugle og krybdyr). Andre grupper fortsatte med at udvikle sig og udskilte sig i flere linjer — blandt fiskene, insekterne, bakterierne osv. — men detaljerne heri er ikke kendt. For 300 millioner år siden dannedes det sidst forekommende superkontinent, kaldet Pangæa.
En masseuddøen, der skete for 250 millioner år siden på grænsen mellem Perm- og Trias-perioderne,  var den hidtil mest omfattende masseudslettelse af arter, hvor 95 % af alt liv på Jorden uddøde, muligvis forårsaget af den vulkanisme, som dannede Siberian Traps. Opdagelsen af Wilkes Land-krateret i Antarktis kan indebære en forbindelse med denne masseuddøen, men dets alder er ikke kendt. Men livet klarede sig igennem, og for omkring 230 millioner år siden skiltes dinosaurerne fra deres stamfædre blandt øglerne. En ny masseuddøen mellem trias- og juraperioderne for 200 millioner år siden lod mange af dinosaurerne overleve, og de blev snart dominerende blandt hvirveldyrene. Skønt nogle af de linjer, som blev til pattedyrene, begyndte at skille sig ud i denne periode, bestod de formentlig af små dyr med en vis lighed med spidsmus.For 180 millioner år siden deltes Pangæa i Laurasien og Gondwanaland. Grænsen mellem flyvende og ikke-flyvende dinosaurer er ikke klar, men Archaeopteryx, som traditionelt anses for at være en af de første fugle, levede for omkring 150 millioner år siden. Det tidligste bevis for angiospermer, som udviklede blomster, stammer fra kridttiden omkring 20 millioner år senere (for 132 millioner år siden).Konkurrence med fugle medførte, at mange flyveøgler uddøde, og dinosaurerne var allerede i nedgang, da et 10 km stort meteor for 65 millioner år siden slog ned på Yucatán-halvøen, hvor Chicxulub-krateret nu findes. Det udkastede enorme mængder stof og damp i atmosfæren, som skjulte sollyset og nedsatte fotosyntesen. De fleste store dyr, herunder de ikke-flyvende dinosaurer, uddøde herved, hvilket markerer afslutningen på kridttiden og den mesozoiske æra. Derefter, i Paleocæn-epoken, udviklede pattedyrene sig hurtigt i forskellige retninger, blev større og blev de dominerende hvirveldyr. Inden for et par millioner år senere (for omkring 63 millioner år siden) eksisterede primaternes sidste fælles stamfader. Sidst i Eocæn-epoken for 34 millioner år siden vendte nogle af de landlevende pattedyr tilbage til oceanerne og blev til hvaler som Basilosaurus, og udviklede sig senere til delfiner og bardehvaler.
En lille afrikansk hominoid, som levede for ca. seks millioner år siden, var det sidste dyr, hvis efterkommere ville omfatte både de moderne mennesker og deres nærmeste nulevende slægtninge; dværgchimpanserne og chimpanserne. Kun to grene af dens stamtræ har overlevende efterkommere. Kort efter opdelingen, og af grunde, som stadig debatteres, udviklede aberne i den ene gren evnen til at gå oprejst. Hjernens størrelse øgedes hurtigt, og for to millioner år siden havde de allerførste hominider, som klassificeres som slægten Homo, vist sig. Skillelinjen mellem forskellige arter er fastlagt noget arbitrært, eftersom organismerne ændrer sig langsomt over mange generationer. På omkring samme tid opdeltes den anden gren i forfædrene til den almindelige chimpanse og forfædrene til bonoboerne, idet evolutionen naturligvis fortsatte sideløbende i alle livsformerne.Evnen til at kontrollere ilden begyndte sandsynligvis med Homo erectus (eller Homo ergaster), antagelig for mindst 790.000 år siden, men muligvis skete det så tidligt som for 1,5 millioner år siden. Det er endda foreslået, at opdagelsen og brugen af kontrolleret ild er sket før Homo erectus kom til, så ilden kan være brugt allerede af Homo habilis og/eller Paranthropus.Det er mere vanskeligt at fastlægge sprogets opståen, idet det er uklart, om Homo erectus kunne tale, eller om denne evne først opstod med Homo sapiens. Efterhånden som hjernens størrelse øgedes, fødtes børn tidligere, fordi det skulle ske, før deres hoveder blev for store til at passere moderens bækken. Som følge heraf udviste de større neuroplasticitet, så de havde større indlæringskapacitet, men til gengæld var afhængig af forældreindsats i længere tid. De sociale færdigheder blev mere og mere omfattende, sproget mere avanceret og redskaberne stadig mere udviklede. Dette bidrog alt sammen til øget samarbejde, som igen fremmede hjernens udvikling.De første mennesker med nutidig anatomi – Homo sapiens – menes at være opstået for omkring 200.000 år siden eller tidligere. Ifølge den mest fremherskende teori om det moderne menneskes oprindelse skete det i Afrika, og de ældste kendte fossiler er dateret til at være omkring 160.000 år gamle.Den første mennesketype, der fremviser tegn på spiritualitet, er Neandertalerne, som sædvanligvis klassificeret som en selvstændig og nu uddød art. De begravede deres døde, tilsyneladende ofte sammen med mad eller redskaber. Derimod er der ikke fundet tegn på, at de havde mere udviklede forestillinger af en art, som kan sammenlignes med de tidlige Cro-Magnon-menneskers hulemalerier, der nok har haft magisk eller religiøs betydning, og som først ses for omkring 32.000 år siden. Cro-Magnon-menneskene efterlod sig også små stenskulpturer som Venus fra Willendorf, der ligeledes menes at betegne religiøse forestillinger. For 11.000 år siden havde Homo sapiens nået Sydamerikas sydligste spids, hvilket var det sidste ubeboede kontinent (bortset fra Antarktis, som forblev uopdaget til år 1820). Brug af redskaber og sprog fortsatte med at forbedres, og relationer mellem mennesker blev stadig mere komplekse.
I mere end 90 % af sin historie har Homo sapiens levet i små grupper som nomadiske jægere og samlere. Efterhånden som sproget udviklede sig, fremkaldte evnen til at huske og overføre information en ny slags replikator: Memet. Ideer kunne hurtigt udveksles og videregives til de følgende generationer. Den kulturelle udvikling begyndte hurtigt at overhale den biologiske evolution, og menneskeheden trådte ind i den egentlige historiske tid. På et tidspunkt mellem 8500 og 7000 f.Kr begyndte mennesker i den Frugtbare halvmåne i Mellemøsten systematisk dyrkning af planter og opdræt af dyr: Landbruget opstod. Dette bredte sig til omkringliggende områder og opstod måske også uafhængigt heraf andre steder, indtil de fleste Homo sapiens levede et stille liv som fastboende landbrugere. Dog opgav ikke alle samfund nomadetilværelsen, særligt ikke de, som levede i isolerede områder af kloden, som var fattige på plantearter, der kunne domesticeres, som det f.eks. var tilfældet i Australien. I de civilisationer, som overgik til landbrug, opnåedes en relativ sikkerhed og forbedret produktivitet, der gav basis for befolkningstilvækst. Landbruget betød  en afgørende påvirkning, hvor mennesket begyndte at gribe ind i omgivelser og miljø som aldrig før. Overskudsproduktion af fødevarer betød, at der kunne opstå en klasse af præster og herskere, efterfulgt af en stadig stigende arbejdsdeling. Det førte til, at Jordens første civilisation opstod i Sumer i Mellemøsten i tidsrummet mellem 4.000 og 3.000 f.Kr. Andre civilisationer opstod hurtigt derefter i Det gamle Egypten, i Indusdalen og i Kina.
Fra omkring år 3000 f.Kr. begyndte hinduismen, en af de ældste religioner, som stadig praktiseres, at tage form, og andre fulgte snart efter. Opfindelsen af skrivekunsten gjorde det muligt at danne komplekse samfund. Arkiver og biblioteker tjente til oplagring af viden og fremmede den kulturelle informationsoverførsel. Mennesker behøvede ikke længere at bruge al deres tid til at arbejde for livets opretholdelse, og nysgerrighed og uddannelse medførte en søgen efter viden og visdom. Den udfoldedes i forskellige discipliner, herunder en primitiv form for videnskab, og nye civilisationer udviklede sig, handlede med hinanden og udkæmpede krige om territorium og ressourcer. Imperier opstod, og omkring år 500 f.Kr. var der imperier i Mellemøsten,  Iran, Indien, Kina og Grækenland, nogenlunde af samme art. Til tider lykkedes det et af dem at ekspandere, blot for senere at opleve nedgang eller blive tvunget til retræte.I det 14. århundrede begyndte renæssancen i Italien med omfattende ændringer inden for religion, kunst og videnskab. Fra omkring år 1500 indledte den europæiske civilisation de ændringer, som førte til den videnskabelige og den industrielle revolution: Kontinentet begyndte at udøve politisk og kulturel dominans over samfund på hele kloden. Fra 1914 til 1918 og fra 1939 til 1945 var nationer fra næsten alle verdens egne deltagere i verdenskrige. Folkeforbundet, som oprettedes efter 1. verdenskrig var det første forsøg på at etablere en international institution, som skulle søge en fredelig løsning på tvister mellem lande. Efter at have været ude af stand til at forhindre udbruddet af 2. verdenskrig erstattedes det, da denne var slut, af de Forenede Nationer. I 1992 sluttede mange europæiske nationer sig sammen i den Europæiske Union. Efterhånden som transport- og kommunikationsmidlerne er blevet forbedret, sammenblandes de økonomiske og politiske forhold i nationer over hele verden mere og mere. Denne globalisering har ofte givet anledning til såvel spændinger som samarbejde.
Udviklingen og innovationerne er fortsat med stor hast fra midten af 1940'erne og til i dag. De teknologiske landvindinger omfatter bl.a. kernevåben og kernekraft, computere, genmanipulation og  nanoteknologi. Globaliseringen af økonomien, der er understøttet af fremskridt i kommunikationsmidler og transportmuligheder, har påvirket hverdagslivet i store dele af verden. Kulturelle og institutionelle former som demokrati, kapitalisme og markedsøkonomi samt miljøbevægelser har fået stigende indflydelse. Vigtige spørgsmål og problemer som sygdomme, krig, fattigdom, forbruget af naturlige ressourcer, voldelig radikalisme og senest global opvarmning er kommet i forgrunden, efterhånden som verdensbefolkningen øges.
I 1957 sendte Sovjetunionen den første kunstige satellit i kredsløb og hurtigt efter blev den sovjetiske kosmonaut Jurij Gagarin det første menneske i rummet. Amerikaneren Neil Armstrong blev den første, som satte sin fod på en anden klode, Månen. Ubemandede rumsonder har været sendt til alle planeter i Solsystemet, og nogle (som Voyager) har endda forladt det. Sovjetunionen og USA var de første lande, som deltog i udforskningen af rummet i det 20. århundrede. Fem rumfartsorganisationer, repræsenterende i alt mere end 15 lande,  har samarbejdet om at bygge Den Internationale Rumstation. Om bord på denne har der uafbrudt været mennesker i rummet siden år 2000.
Cosmic Evolution — Detaljeret gennemgang af begivenhederne fra universets dannelse til nutiden. (engelsk)
Valley, John W. “A Cool Early Earth?” Scientific American. 2005 oktober 58–65. – Diskussion af tidspunktet for oceanernes dannelse og andre større begivenheder i Jordens tidlige historie. (engelsk)
Davies, Paul. “Quantum leap of life”. The Guardian. 20. december 2005. – Om kvantesystemers mulige rolle i livets oprindelse. (engelsk)
Evolutionstidslinje (bruger Shockwave). Animeret fortælling om livet fra Big Bang til menneskets opdukken. (engelsk)
Scientific American Magazine (Udgaven fra oktober 2005) En kold tidlig Jord? (engelsk)

Et jordskælv er en rystelse af jordens overflade. Jordskælv skyldes typisk, at kontinentalpladerne flytter sig, sådan som det er beskrevet i teorien om pladetektonik. Videnskaben om jordskælv kaldes seismologi (græsk seismós, (jord)skælv). En anden årsag til jordskælv kan være landhævning. Det sker hyppigt i Nordskandinavien, hvor landhævningen er større end i Danmark. 
Den tekniske, objektive styrke af jordskælv kan måles på mange forskellige måder, hvor Richterskalaen er den mest kendte, men langt fra den mest korrekte. Skaderne og menneskers fornemmelse af skælvet måles derimod med Mercalliskalaen. Et jordskælvs centrum på jordoverfladen kaldes epicenter. Det ligger lige over hypocenteret, stedet hvor jordskælvet finder sted nede i jorden. Jordskælvenes epicentre samler sig ofte i linjer langs forkastningszoner. En sådan zone er for eksempel Tornqvistzonen, der strækker sig gennem Skåne, Kattegat og Nordjylland.Større jordskælv i Danmark menes at have forekommet, men meget sjældent. Europas mest jordskælvsaktive land er Grækenland. I de seneste 100 år er over en million mennesker omkommet som følge af jordskælv. Mellem 1906 og 2005 har der været 17 jordskælv i størrelsesordenen 8,5 til 9,5. Vær her opmærksom på at styrken af jordskælvet ikke måles på richterskalaen, men på en skala der betegnes moment magnitude scale (MMS). De 17 omtalte jordskælv er registreret af USGS som angiver styrken i på MMSJordskælv er årsagen til en stor del af de seismiske bølger.
Når de støder sammen kan den ene plade glide ned under den anden, som igen skaber friktion, som kan skabe rystelser. På den måde kan der dannes bjerge, hvis den øverste plade skraber materiale af den nederste. Dette kaldes også konvergente grænser.
Når to plader støder sammen, og de skubber hinanden opad. Også på denne måde kan der opstå bjerge, fordi pladerne skubber hinanden opad.
Ifølge teorien om pladetektonik er jordens overflade opdelt i kontinentalplader, også kaldet tektoniske plader. Det er en tyk (ca. 50 km i gennemsnit) plade, som består af vulkanske eller sedimentære bjergarter. Kontinentalpladerne har lavere massefylde end Jordens kappe, og de flyder derfor ovenpå. Pladerne er det lag af jorden, som kaldes lithosfæren (af græsk lithos, sten). Pladerne samles ca. hvert 200 millioner år til et superkontinent. Det sidste superkontinent hed Pangæa og skilte sig ad for omkring 200 millioner år siden. Pladerne bevæger sig typisk 10-40 mm om året, men helt op til 160 mm om året. Forskere mener, at det er varmen fra jordens kerne, der får pladerne til at bevæge sig.
Når et jordskælv finder sted registreres rystelserne af en række seismografiske målere. Disse målere var oprindeligt, ganske enkelt, et vægtlod forbundet til jorden med en fjeder og en dæmper. Når loddet bevægede sig blev bevægelserne registreret. I dag foregår dette elektronisk, men resultatet er det samme. Man registrerer rystelser i to vandrette, vinkelrette retninger og lodret retning. Man vil både kunne registrere rystelserne som forskydning, hastighed og acceleration som funktion af tiden. Disse er kendt som hhv. forskydning, hastighed eller acceleration-tids historik-diagrammer. Ud fra disse kan man bestemme den maksimale forskydning, hastighed og acceleration, samt varighed m.m. 
Mere information omkring jordskælvet findet i forskellige bevægelsesspektra (ground motion spectra). Blandt disse spektra nævnes Fourier-spektrum, powerspektrum og responsspektrum. Alle har de det til fælles at de giver et indtryk af rystelsernes fordeling på forskellige frekvenser. Typisk plottes accelerationen som funktion af perioden (T). Dvs. accelerationen af en enkelt-frihedsgrads-oscillator sSingle degree of freedom oscillator) med forskellige naturlige perioder (cykliske egenfrekvenser). Der mindes om at sammenhængen mellem periode (T) og cyklisk frekvens er givet ved:
Fourier-spektra er mulige igennem den matematiske betragtning, at alle funktioner som gentager sig selv vil kunne repræsenteres med med en Fourier række, bestående af trigonometriske led. Teorien bag dette er ikke inden for dette emne.
Responsspektre anvendes i høj grad i forbindelse med jordskælvsdesign af konstruktioner, idet man ud fra konstruktionens frekvens vil kunne bestemme konstruktionens respons til et givet jordskælv. 
Seismologen Charles Francis Richter anvendte i 1935 et Wood-Anderson seismometer til at definere styrken af jordskælv. Richterskalaen angiver 10-tals logaritmen til den maksimale svingningsamplitude (i mikrometer) målt på et Wood-Anderson seismometer, 100 km fra epicenteret. Richterskalaen er den mest kendte styrkeskala, men ikke den mest passende. 
Der findes mange forskellige skalaer til at betegne et jordskælvs styrke - alle, undtagen Momentomfangsskalaen, har de det til fælles at de når en afmatning på et tidspunkt. Jordskælvstyrken vil ikke være retvisende efter dette afmatningspunkt. For Richterskalaen vil afmatningen begynde ved knap 6 og det er ikke muligt at måle styrken af et jordskælv på over 7 på Richterskalaen. Ydermere kan man kun måle styrken af højtliggende jordskælv mindre and 600 km fra epicenteret på Richterskalaen. 
Jordskælvsstyrken benyttes ofte fejlagtigt i medierne. Når for eksempel USGS (United States Geological Survey) rapporterer at et jordskælv har fundet sted, angives styrken på momentomfangsskalaen, hvorefter det i danske medier efterfølgende berettes om det samme jordskæld med samme styrke, på Richterskalaen.
Momentomfangsskalaen (eng. Moment Magnitude Scale, MMS med benævnelsen MW eller blot M) benyttes, lige som Richterskalaen, til at beskrive styrken af et jordskælv:
Hvor M0 er det seismiske moment som er et udtryk for den energiudladning der har fundet sted i forbindelse med jordskælvet (og ikke et moment i traditionel forstand). Det seismiske moment er, i modsætning til øvrige styrkeskalaer, ikke baseret på de aktuelle rystelser, men på energiudladningen - rystelserne vil ikke nødvendigvis stige i takt med at energiudladningen stiger. 
Momentomfangsskalaen er den eneste seismiske skala der ikke oplever en afmatning i takt med at jordskælvsstyrken stiger. Dette skyldes at det seismiske moment er et direkte mål for de faktorer der har forårsaget jordskælvet.
Mercalliskalaen går fra 0 til 12 og er en subjektiv skala der blev anvendt før i mangel på muligheden for objektive målinger. De tolv trin angiver forskellige observationer der kan gøres i forbindelse med jordskælvet. Denne skala benyttes undertiden, da øvrige skalaer ikke nødvendigvis fortæller noget om effekterne af et jordskælv. 
Et større jordskælv kan få huse til at falde sammen. Jordskælvet i Kashmir 8. oktober 2005 fik 1500 huse til at styrte sammen. 90% af befolkningen i byen var påvirket af jordskælvet, og 73.000 mennesker døde. Dette jordskælv havde en styrke på 7,7. Skælvene i Danmark i december 2008 og februar 2010 havde en styrke på kun 4,6-4,7. 
Et jordskælv under havet kan forårsage en tsunami. Bølgen kan næppe mærkes på havet, men kan bevæge sig med 700-900 km/t og ramme land med f.eks. op til 30 m høje bølger.
Små jordskælv opstår næsten hele tiden overalt i verden. De store jordskælv forekommer kun, hvor de tektoniske plader støder sammen (jordskælvszoner). Der kan imidlertid komme små jordskælv midt på en plade, fordi der også kan opstå spændinger på pladen eller i forkastningszoner. Det skete i Skåne 16. december 2008, hvor jordskælvet målte 4,7 på richterskalaen. I England, som ligger midt på en tektonisk plade, er der et jordskælv af styrke 3,7-4,6 omtrent hvert år, af styrke 4,7-5,5 hvert tiende år og af styrke 5,6 og derover en gang i løbet af 100 år. 90 % af alle jordskælv (og 85 % af de store) forekommer i en 40.000 km lang hesteskoformet zone langs Stillehavet.
Det er ikke muligt at forudsige hvor, hvornår og hvor kraftigt fremtidige jordskælv vil forekomme. Der findes en dog en række forskellige muligheder, hvorved man vil kunne give et bud på hvor hyppigt et jordskælv af en given styrke vil finde sted. En af disse er kendt som Gutenberg-Richters Gentagelseslov. På baggrund af indsamlede data har man mulighed for at forudsige sandsynligheden for, at et jordskælv vil overstige en vis styrke pr. år. Gutenberg-Richters Gentagelseslov (Recurrence Law) er givet ved følgende udtryk:
Hvor m er jordskælvets styrke og λm er den årlige rate for at et jordskælv af styrken m eller større indtræffer. a og b er empiriske parametre som lokations afhængige. 
Ud fra Gutenberg-Richters Gentagelseslov er det også muligt at bestemme jordskælvets return period, TR:
Ved hjælp af såkaldte Predictive Relationships er det muligt at forudsige forskellige jordskælvsparametre. Disse parametre omfatter bl.a. følgende parametre:
I og med det er forudsigelser er de tæt forbundet med eksisterende data og i høj grad statiske betragtninger.
Jordskælvet i Chile 1960 - Det største jordskælv, der nogensinde har været målt.
Jordskælvet i Det Indiske Ocean 2004 - Det næststørste jordskælv, der har været målt.
Jordskælvet i Basel 1356Den 31. august 1819 kl. 14.30 var der et forholdsvis kraftigt jordskælv med epicenter nær Lurøy i Ranafjorden i Nordnorge. Det varede 5-10 minutter. Vægge, skorstene og nogle træbygninger blev beskadiget. Da det var den første dag med godt vejr i flere uger, var folk ude for at bjærge hø, og ingen mennesker blev dræbt. Skælvet udløste mange store stenskred og voldsomme bølger ved kysten. Skælvet anslås til 8 på Mercalliskalaen. Det mærkedes også i Trondhjem, Nordsverige og Finland. Der var daglige efterskælv i flere uger, fulgt af en ca. tiårig periode med flere følelige skælv om året.
Den 26. december 2004 ramte et voldsomt jordskælv det Indiske Ocean. Epicentret lå 160 kilometer vest for Sumatra, og hypocentret lå i 30 kilometers dybde. Jordskælvet havde en styrke svarende til en eksplosion på 26,3 megaton. Jordskælvet udløste en flodbølge (tsunami), som ramte Sumatra, Sri Lanka, Indonesien, Indien og Thailand. Bølgen var nogle steder 10 meter høj, men de fleste steder 3-6 meter høj. Tsunamien dræbte over 180.000 og gjorde 1,1 millioner mennesker hjemløse.
Jordskælv, der er så kraftige, at de mærkes, er ganske sjældne i Danmark; men små skælv forekommer jævnligt.
De nordlige og østlige dele af Danmark ligger ved en større forkastningszone, Sorgenfrei-Tornqvist-zonen eller Tornqvistzonen, der løber fra Sortehavet til Skotland. Forkastningen løber tværs gennem Skåne fra sydøst til nordvest, hvor den tydeligt kan ses på et geologisk kort. I Danmark forløber den via Bornholm, den nordlige øresundskyst, Kattegat, Vendsyssel, Thy og Skagerrak. De mest jordskælvsaktive områder i Danmark er derfor Thy,Læsø og Nordsjælland. Jordskælv forekommer derimod ikke i den sydvestlige del af Danmark.
Geologiprofessor Jens Morten Hansen har dokumenteret, at Læsø drejede om sin egen akse og sank i havet for ca. 4.500 år siden i bronzealderen, formodentlig under et jordskælv på 7-8 på Richterskalaen. Læsø genopstod for højst 3.000 år siden. Han mener, at der siden dengang har været kraftige jordskælv gennemsnitligt en gang hver 300-400 år. Han hævder også, at atomkraftværket Barsebäck er fejlplaceret, og at det ville have været ulovligt i USA at placere et atomkraftværk i en tilsvarende risikozone.Et jordskælv i Danmark fra 1173 er veldokumenteret, bl.a. i Scriptores rerum Danicarum.
Den store jordskælvskatastrofe i Lissabon den 1. november 1755 kunne også mærkes i København. 
Den 23. oktober 1904 ramte et jordskælv Oslo. Det havde en styrke på 5,4 og kunne mærkes fra Namsos til Polen; også i Danmark. Ingen menneskeliv gik tabt, men bygninger i Oslo fik betydelige skader. Oslo ligger i en såkaldt graben, en forsænkning mellem to forkastninger i jordskorpen, hvad der øger sandsynligheden for jordskælv på over 5 på Richterskalaen, ligesom i Øygarden udenfor Bergen. Hverken Stortinget eller slottet i Oslo ville tåle et større jordskælv; Oslofjordtunnelen stilles der spørgsmål ved.Den 15. juni 1985 ramte et jordskælv med styrke 4,5 på Richterskalaen det nordøstlige Sjælland og Sydsverige. Epicenter var i havet nord for Gilleleje.
Den 6. november 2001 kl. 19.05 ramte et jordskælv med knap 3 på Richterskalaen området mellem Holbæk og Roskilde.Den 23. februar 2004 kl. 9.38 ramte et jordskælv med styrke 3 på Richterskalaen Sjælland nær Køge.Den 21. september 2004 kl. 15.34 blev København ramt af rystelserne fra et jordskælv med epicenter i Kaliningrad, hvor det måltes til styrke 5 på Richterskalaen. Skælvet anrettede flere skader og sprækkedannelse i jordskorpen i Kaliningrad-området. Rådhuset i Landskrona blev evakueret.To rystelser omkring Glyngøre den 1. februar 2008 var derimod ikke et jordskælv, ifølge GEUS.Skåne den 16. december 2008 (se nedenfor).
Den 6. august 2012 kl. 4.57 var der et jordskælv mellem Danmark og Sydsverige, målt til styrke 4,4 med epicenter i Kattegat 20 km sydøst for Anholt.Den 16. august 2014 kl. 00.36 var der et jordskælv på Bornholm med styrke 2,6 og centrum 10 km syd for Dueodde. Det er bekræftet af GEUS.Den 16. september 2018 kl. 10:57 udløstes et jordskælv på ca. 3,4 ML (cirka lig 3,4 på Richterskalaen) ved Holstebro (56.36N 8.66E).
Den 22. december 1759 mellem 0.30 og 0.45 var der et større jordskælv omkring det nordlige Kattegat. Der var mindre skader på bygninger i Bohuslen og Nordjylland. En gavl i Budolfi Kirke i Ålborg styrtede ned. Styrken i kerneområdet anslås til 7 på mercalliskalaen. Et efterskælv fulgte klokken 5.30. Sjællands biskop bad alle sognepræster indsamle observationer, og der indkom 198 besvarelser, især fra Nordsjælland. Det kunne også føles i Hamborg, Christiania (Oslo), Bergen og Odense og ganske svagt i Stockholm. Isen på Limfjorden og Vejle Fjord brød op, og isen brød endda op på bundfrosne søer i Sverige.
Den 3. april 1841 forekom et relativt kraftigt jordskælv i Nordvestjylland. Epicentret menes at have været ved Fur og Salling. Arup kirketårn på Hannæs revnede og en vielse blev afbrudt, fordi folk flygtede ud af kirken, skorstene faldt ned, og et hus i Thisted blev så beskadiget, at det måtte rives ned. Det anslås til 7 på mercalliskalaen.
Den 16. december 2008 kl. 06.20 ramte et moderat jordskælv Skåne og Sjælland. Skælvet havde epicenter nær Sjøbo 40-60 km øst for Malmø. Styrken opgives til at have været 4,3-4,9 på richterskalaen. Det varede cirka fem sekunder og blev mærket overalt i Skåne og i bl.a. København, Roskilde, Gilleleje, Østjylland, Odense, Aalborg, på Bornholm, i Gøteborg og i Rostock. Skælvet havde sit hypocenter ca. 10 km nede i jorden. Små løse genstande blev væltet, men der blev kun anrettet meget små materielle skader, sprækker i bygninger m.v. Det var igen Tornquistzonen der rørte på sig.
Den 19. februar 2010 kl. 22:08:56 udløstes et jordskælv i en dybde af ca. 10 km under epicentret i Vesterhavet ca. 45 km vest for Lyngby i Thy. Rystelserne nåede land et minut senere. Skælvet målte 4,7 på richterskalaen. Det blev især mærket i Thy og området omkring Holstebro og Lemvig, men også så langt borte som Hvide Sande, Herning, Viborg, Randers, Gistrup (ved Ålborg), Hauge i Dalane i Sydvestnorge, Gøteborg og Portsmouth i England.
European-Mediterranean Seismological Center, real-time earthquake information website

Dynastiet Joseon (hangul: koreansk 조선국; hanja: kinesisk 朝鮮國; oversat: Joseon-guk; McCune-Reischauer: Chosŏn-guk (Riget Joseon) eller 조선 왕조; 朝鮮王朝; Joseon Wangjo; Chosŏn Wangjo (Kongedynastiet Joseon)), flere alternative skrivemåder eksisterer eller har eksisteret, så som Chosŏn, Choseon, Choson eller Chosun var et koreansk dynasti som eksisterede mellem 18. juli 1392 og 8. oktober 1897, da det blev afløst af Kejserriget Korea (1897-1910).
Joseon blev grundlagt af Yi Seong-gye, kong Taejo på ruinerne af et andet koreansk kongedømme, Goryeo, da dette blev styrtet. Landet fik tidlig sit nye navn og hovedstaden flyttet til dagens Seoul. I nord tog kongedømmet kontrollen tilbage fra Jurchen og udvidede landets grænser til naturlige grænser som skabes af floderne Yalu og Tumen. Joseon er det sidste af de koreanske monarkier og det længst regerende konfucianske dynasti i verden.
Joseon konsoliderede sin absolutte magt over Koreahalvøen, byggende på de konfucianske idealer og doktrinerne i det koreanske samfund, importerede og tilpassede kinesisk kultur og udviklede den klassiske koreanske kultur, handelen, videnskaben, litteraturen og teknologien.
Dynastiet blev væsentlig svækket i 1500- og 1600-tallet, da det først blev invaderet to gange af Japan i det, som er kendt som Imjinkrigen, og der efter to gange af manchuerne, som kort tid senere oprettede Qing-dynastiet i Kina. Dette forstærkede en hård og absolut isolationistisk politik, og landet blev derfor kendt i udlandet som Eremitkongedømmet. Efter de mange invasionsforsøg levede landet i fred, men på mange måder svækket, i 200 år.
Kongemagten blev svækket i løbet af 1700-tallet, men særlig i 1800-tallet blev presset indefra og udefra så stort, at landet blev tvunget til at åbne sig mod omverdenen. Fra 1897 til 1910 var Korea officielt kendt som Kejserriget Korea, før landet i 1910 blev koloniseret af Japan, hvilket markerede afslutningen for kongedømmet.
Joseon-kongerne har sat tydelige mærker efter sig i dagens Korea; meget af nutidens etikette, kulturnormer, sociale stilling, sprog og dialekter kommer fra denne periode i Koreas historie.
Mod slutningen af 1300-tallet var det nær 500-år gamle Kongerige Goryeo, etableret af Wang Geon i 918, blevet ustabilt, statsfunktionerne var kollapset efter mange års krig, og en de facto-okkupation af Mongolriget. Efter etableringen af Ming-Kina, blev kongehoffet i Goryeo delt i to rivaliserende fraktioner. En gruppe ledet af general Yi Seong-gye som støttede Ming-Kina, og en gruppe ledet af general Choe Yeong, som støttede Yuan-Kina. Da en budbringer fra Ming kom til Goryeo i 1388 (14. år under Kong U) for at kræve tilbagelevering af en betydelig del af Goryeos nordre del, greb general Choe Yeong muligheden, som bød sig, og argumenterede for et angreb mod Liaodonghalvøen. Goryeo krævede at være efterfølgeren til Kongedømmet Goguryeo, og krævede derfor også dele af Manchuriet som en del af det koreanske territorium.
General Yi Seonggye blev valgt til at lede angrebet, men på vej nord over gjorde han oprør. Han vendte sine styrker syd over og ledte dem mod Goryeo-hovedstaden, nutidens Gaegyeong, hvor han gennemførte et kup og afsatte kong U til fordel for hans søn, kong Chang i 1388. Året efter dræbte han kong U og hans søn etter en mislykket resturation. Yi Seonggye tvang en anden kongelig til at overtage tronen, også han havde efternavnet Yi og blev kong Gongyang. I 1392 fik general Yi Jeong Mong-ju, en højt respekteret leder af en gruppe loyal til Goryeo dræbt, der efter blev kong Gongyang afsat og sendt i eksil til Wonju, deretter Samcheok, hvor han døde. Dermed var kongedømmet Goryo ved vejs ende.
Yi Seonggye, nu kong Taejo var i begyndelsen indstillet på at fortsætte med navnet Goryeo og alene ændre kongelinjen til hans egen for at opretholde en facade, som om ingenting var sket, og videreføre Goryo-traditionen. Men efter flere trusler om mytteri fra det svækkede men fortsat indflydelsesrige Gwonmun-aristokrati, som fortsat sværgede sin loyalitet til resterne af Goryeo og den nu skadeskudte Wang-klan, og en konsensus fra det reformerede hof om, at en ny titel var nødvendig for at markere et skifte, slog Taejo fast det nye konge-dynastiet i 1393 under navnet Joseon ("Morgenstilhed;" en reference til det første koreanske rige, Gojoseon), mens navnet på landet blev "Kongedømmet det store Joseon". Han flyttede også hovedstaden til Hanyang, dagens Seoul.
Efter etableringen af kongedømmet kom også spørgsmålet om hvem af Yis sønner, som skulle efterfølge faderen som Joseon-konge. Taejos femte søn med dronning Sineui, Yi Bang-won, havde bidraget mest til at få faderen på tronen. Men statsminister Jeong Do-jeon og Nam Eun anvendte deres indflydelse hos kong Taejo til at foreslå hans ottende søn, anden søn med dronning Sindeok, prins Uian (Yi Bang-seok) som kronprins i 1392. Konflikten kom frem, fordi Jeong Do-jeon, som formede og etablerede det ideologiske, institutionelle og juridiske grundlag for det nye kongedømme mere end nogen anden, så Joseon som et kongedømme ledet af ministre udpegekt af kongen, mens Yi Bang-won ville etablere et absolut monarki styret direkte af kongen. Med Taejos støtte begrænsede Jeong Do-jeon kongefamiliens magt ved at forbyde politisk engagement fra prinserne, samt ved at forsøge at afvikle prinsernes private hære. Begge sider var klar over hadet mod hinanden og forberedte sig på at slå til først. Efter dronning Sindeok pludselige død i 1398 og i kong Taejos sørgeperiode, slog kongens anden søn, Yi Bang-won, til og hærgede det kongelige palads. Der dræbte han Jeong Do-jeon og hans støtter, samt dronning Sindeoks to sønner (hans halvbrødre), herunder kronprinsen. Hændelsen blev kaldt "prinsernes første kamp".
Rystet over, at hans sønner ville dræbe hinanden for tronen og psykisk udmattet som følge af drabet på hans anden kone, abdicerede kong Taejo og kronede umiddelbart hans andre søn Yi Bang-gwa, til kong Jeongjong og ny Joseon-konge. En af kong Jeongjongs første handlinger som monark var at flytte hovedstaden tilbage til Kaeseong, hvor han mente, at det var betydeligt mere komfortabelt at bo. Fremdeles havde Yi Bang-won reel magt og kom snarkt i konflikt med den misfornøjede og ældre broder, Yi Bang-gan, som også ønskede sieg magkt og indflydelse. I 1400 var spændingen mellem Yi Bang-wons fraktion og Yi Bang-gans tilhængere så stærk, at den eskalerede til en åben kamp, som blev kendt som "prinsernes anden kamp". Yi Bang-gan tabte og blev sendt i eksil til Tosan mens hans støtter blev henrettede. Under dette pres genindsatte kong Jeongjong Yi Bang-won som arving, og valgte der efter at abdicere. Samme år blev Yi Bang-won kronet til den tredje Joseon-konge som kong Taejong.
I begyndelsen af Taejongs regime, nægtede den tidligere kong Taejo at videregive det kongelige segl, som gav enhver konge sin legitimitet. Taejong begyndte at tage politiske initiativer, som han mente ville vise hans kvalifikationer for stillingen. En af hans første kongegerninger var at afvikle privilegiet, som mange i overklassen og i aristokratiet frem til da havde haft: at kunne have private hære. Hans beslutning reducerede mulighederne, som disse havde haft for at kunne lade militære styrker støtte et oprør mod kongen. Samtidig blev den nationale hær betydeligt styrket. Næste beslutning var at revidere det eksisterende lovværk for taksering af ejerskab til land samt et folkeregister. Meget landareal var holdt skjult for myndighederne, og dette blev nu registreret med den følge, at statens indtægter blev fordoblet.
I 1399 havde Taejong spillet en betydelig rolle i at afvikle Dopyeong, en forsamling fra den gamle statsadministrations dage, som havde monopol på retsvæsenet under Goryeos svækkede statsmagt, til fordel for Joseons statsråd, et nyt organ i centralmagten omkring kongen. Efter at have gennemført sine første beslutninger udarbejdede kong Taejong et nyt dekret, hvorefter alle beslutninger, som Joseons statsråd fattede, kun skulle virkeliggøres med kongens godkendelse. Dette gjorde ende på en praksis, hvor ministre og rådgivere kunne godkende beslutninger efter debat og forhandlinger indbyrdes. Dermed blev mere magt samlet i kongens hænder. Derefter etablerede Taejong et eget kontor, Sinmun, hvor indbyggere kunne fremlægge sager, hvis de var blevet uretfærdigt behandlet eller truet af myndighedspersoner eller af aristokratiet. Taejong beholdt de fleste af Jeong Do-jeons reformer. Desuden både henrettede og sendte han i eksil flere af sine egne støtter, som havde hjulpet han frem til kongemagten, for at styrke den kongelige autoritet. For at begrænse indflydelsen fra sine slægtninge dræbte han sin egen dronnings fire brødre, og sin søn Sejongs svigerfader. Taejong forbliver en kontroversiel figur, som dræbte mange af sine rivaler og slægtninge for at få mere magt, men som allikevel styrede effektivt ved at forbedre indbyggernes liv, styrke det nationale forsvar og lægge fundamentet for sin efterfølger, Sejong.
I august 1418 blev Sejong den fjerde Joseon-konge, to måneder efter at forgængeren Taejong abdicerede. I maj 1419 måtte kong Sejong, med sin fader Taejong som rådgiver, håndtere Ōei-invasionen for at fjerne de plagsomme japanske pirater, som hærgede ud for øen Tsushima i Koreastrædet. I september 1419 kapitulerede Tsushimas daimyo, Sadamori. I 1443 blev Gyehaetraktaten underskrevet, hvori Tsushimas daimyo blev givet rettigheder til at handle med Korea med 50 skibe årlig, i bytte for tribut til Korea, samt at hjælpe til med at standse alle japanske kystpirater, som hærgede koreanske havne.Ved den nordlige grænse etablerede Sejong fire forter og seks grænseposter for at beskytte befolkningen fra fjendtlige kinesiske og manchuriske nomader, som angreb fra Manchuriet. I 1433 sendte Sejong general Kim Jong-seo nordpå for at ødelægge Manchu. Kims militære styrke erobrede flere slotte, fortsatte nordover og generobrede gammelt koreansk land, omtrent der, hvor den senere koreansk-kinesiske grænse findes.Under Sejong udviklede Korea sig indenfor naturvidenskab, landbrug, litteratur, folkemedicin og ingeniørvidenskab. Sejongs success indenfor flere områder førte til, at han efter sin død fik titlen "den store" lagt til sit navn, som en af to koreanske monarker. Men han er måske bedst kendt for at have bidraget til etableringen af det koreanske alfabet Hangeul, i 1443.
Efter kong Sejongs død i 1450 blev hans søn Munjong kronet og fik opgaven med at føre faderens arv videre. Men alt i 1452 døde han. Hans 12 år gamle søn, Danjong blev ny konge, hvilket hans onkel Sejo forstod at udnytte. Onkelen tog kontrol over regeringen og efter tre år afsatte han nevøen og kronede sig selv til den syvende Joseon-konge i 1455. I 1456 sørgede kong Sejo for at dræbe seks ministre mistænkte for at have planlagt et attentat mod kongen med det mål at få Danjong tilbage på tronen. Sejo dræbte også Danjong selv, i paladset i Yeongwol, hvortil han var sendt i indre eksil. Til trods for at han havde stjålet tronen fra sin unge nevø, viste Sejo sig som en mindst lige så god monark som Taejong. Han styrkede landets administrative system, blandt andet med folketællinger, og et system for hurtigere at kunne mobilisere soldater. Han indførte landreformer for at bedre økonomien og opfordrede til trykning af bøger. Men vigtigst var, at han fuldførte en kode for statsadministrationen, som blev en hjørnesten for kongedømmets statsmagt, og sørgede for den første form for en skreven konstitutionel lov i Korea.
Efter Sejo blev hans svagere søn Yejong ny konge, men han døde efter to år i 1469, og Yejongs nevø, Seongjong tog over. I hans regeringstid udviklede den nationale økonomi sig, og man fik framvæksten af neokonfucianske lærde indenfor Sarimtraditionen. Disse blev opmuntrede af Seongjong til at deltage i politiske diskussioner. Han etablerede Hongmungwan, det kongelige bibliotek og et råd med konfucianske lærde, som han benyttede for at diskutere filosofi og regeringens politik. Han bidrog til en kulturel guldalder, som bragte det på niveau med kong Sejongs regeringstid, ved at publicere flere bøger om blandt andet geografi og etik. Han sendte også militære styrker mod landets nordlige grænse for at standse jurchenerne og stabilisere grænseområdet.
Seongjongs søn Yeonsangun bliver ofte anset som den værste tyran af alle monarkerne i Korea, først og fremmest som en følge af forfølgelsen af de boglærde mellem 1498 og 1506. Han blev mentalt forstyrret efter, at han fik at vide, at hans biologiske mor ikke var dronning Jung-hyeon men den nu afsatte dronning Yoon. Yoon blev tvunget til at drikke gift efter at have forgiftet en af Seongjongs konkubiner i jalousi, og efterlod et kloremærke i Seongjongs ansigt.
Da han blev vist et tøjstykke angivelig stænket med moderens blod, som følge af opkast efter giftdrikningen, ihjelslog han to af Seongjongs konkubiner, som havde anklaget Yoon og skubbet stordronning Insu, som derefter døde. Han henrettede regeringsmedlemmer, som havde støttet Yoons død sammen med deres familier. Han henrettede også Sarimlærde for at skrive fraser kritiske til hvordan, Sejos tilragede sig den koreanske trone. Han arresterede tusind kvinder fra landet, som blev tvunget til at tjene som paladsunderholdere og gjorde det kongelige universitetet, Seonggyungwan, til en personlig forlystelsesarena. Han afskaffede det rådgivende organ, som var ment at udøve kritik mod uanstændige handlinger og politik fra kongens side, foruden Hongmungwan. Han bandlyste brugen af hangul efter, at nogen indbyggere havde kritiseret kongen med plakater skrevet på hangul. Efter 12 år med vanstyre blev han til sidst afsat ved et kup, som gav hans halvbroder Jungjong tronen i 1506.
Jungjong var en svag konge som en følge af anledningen til, at han i hele taget blev konge. Men hans regeringstid var en periode med omfattende reformer ledede af hans minister Jo Gwang-jo, en karismatisk leder for Sarim-skolen. Han etablerede et lokalt selvstyre (Hyang'yak) for at styrke den lokale autonomi og samfundsånden blandt indbyggerne, forsøgte at reducere gabet mellem rig og fattig ved hjælp af landreformer, som fordelte landarealet mere retfærdigt og begrænsede det areal og det antal slaver, en person kunne eje, han offentliggjorde konfusianske skrifter på lokale dialekter og forsøgte at reducere størrelsen på statsapparatet ved at reducere antallet af byreaukrater.
Ifølge Kongedømmet Joseons annaler blev det sagt, at ingen myndighedspersoner turde modtage bestikkelser eller udnytte sin stilling i denne periode, fordi kongen tog loven meget alvorlig. De radikale reformer blev godt modtaget blandt indbyggerne, men blev modarbejdet af konservative myndighedspersoner, som hjalp Jungjong til tronen. De lagde planer for at få Jungjong til at tvivle på Jos lojalitet ved at skrive "Jo vil blive konge" (주초위왕, 走肖爲王) med honning på blad, så at larvene skulle efterlade den samme frase som en slags overnaturlig manifestation. Jo Gwang-jo blev henrettet, og de fleste reformene døde med ham, og man fik en ny periode med forfølgelse af de lærde i 1519. De næste 50 årene var hoffet hærget af blodige og kaotiske stridigheder mellem fraktioner, som støttede rivaliserende prinser og ægtefæller. Indgifte i kongefamilien fik betydelig magt og bidrog til at korruptionen florerede.
Mellemperioden for kongedømmet Joseon bar præg af flere intense og blodige magtkampe mellem politiske fraktioner, som svæekkede nationen. Invasionsforsøg fra Japan og Manchuriet havde nær væltet hele kongedømmet.
Sarimfraktionen, som tabte flere politiske kampe under Yeonsangun, Jungjong og Myeongjong, øgede indflydelsen over regeringen i Seonjos kongeperiode, men blev snart splittet i en østlig og en vestlig fraktion, hvor den østre fraktionen atter blev splittet i en nordlig og en sydlig fraktion. Den vestlige fraktion blev også splittet i to fraktioner for henholdsvis ny og gammel tradition. Magtforskydninger mellem disse grupper blev ofte efterfulgt af beskyldninger om forræderi og blodige fejder, som igen førte til hævnaktioner efterhånden, som regimet fik stadig nye konger.
Et eksempel er forræderisagen i 1589 (기축옥사), hvor et medlem af den østlige fraktion, Jeong Yeo-rip, blev beskyldt for at konspirere med den hensigt at starte et oprør. Jeong havde etableret en gruppe støtter, som også fik militær træning for at kæmpe mod japanske banditter. Det hersker fortsat usikkerhed knyttet til formålet med gruppen, som afspejlede et ønske om et klasseløst samfund og som spredte sig i Honamregionen. Lederen for den vestlige fraktion, Jeong Cheol, ledede efterforskningen og benyttede hændelsen til at forfølge alle medlemmer af den østlige fraktion, som havde haft det mindste med Jeong at gøre. Til sidst var over 1000 mennesker dræbt eller sendt i eksil.
Gennem den koreanske historie, var der stadige piratangreb både på land og sø. Den eneste begrundelse for Korea at have sin egen marine var at sikre søværts handel mod wokoupirater. Den koreanske marine slog piratangreb tilbage ved at benytte en avanceret form for krudt-teknologi, blandt andet kanoner med brandpile; singijeon som blev skudt ud fra en hwacha.
Under de japanske invasioner af Korea mellem 1592 og 1598, planlagde den japanske krigsherre Toyotomi Hideyoshi angrebet på Ming-Kina ved hjælp af portugisiske pistoler. Han invaderede Korea med sine daimyō og deres tropper i 1592 og 1597 og planlagde at bruge Korea som et springbrædt for angrebet mod Kina. Kongedømmet Joseons hoff var splittet og kunne ikke mønstre modstand mod de japanske angribere, de diplomatiske fremstød mislykkedes og bidrog samlet set til Joseon-rigets elendige forberedelser. Japanernes brug af europæiske skydevåben førte til, at det meste af den sydlige del af Koreahalvøen blev okkuperet i løbet af få måneder, og både Hanseong (dagens Seoul) og Pyongyang blev besatte.
Lokal modstand, deriblandt guerillakrig sakkede farten på de japanske styrker, og invasionen stansede helt op efter, at admiral I Sun-sin ødelagde den japanske invasionsflåde. Korea fik kontrol over skibslejerne rundt halvøen, hvilket var ødelæggende for de japanske forsyningslinjerne. Ming-Kina intervenerede desuden på Koreas side ved på sende en enorm styrke i 1593, som sammen med koreanske soldater drev japanske soldater tilbage.
Under krigen udviklede Korea kraftige skydevåben og skildpaddeskibe. Styrkerne fra Joseon-Korea og Ming-Kina vandt men til en høj pris. Krigen førte til, at forholdet mellem Korea og Japan var nærmest ikke-eksisterende frem til 1609.
Efter krigen lå Koreahalvøen ødelagt tilbage. Samtidig samlet høvding Nurhaci (regerede 1583-1626) hos jianzhoujurchenerne alle de jurchenske stammer i Manchuriet til en stærk koalision, som hans søn Hung Taiji (regerede 1626-1643) omsider skulle kalde for "Manchuere". Efter, at han erklærede "De syv anklager" mod Ming-Kina i 1618, var det flere militære sammenstød mellem Nurhaci og Ming-Kina. Ved behov bad Nurhaci om hjælp fra kong Gwanghaegun (regerede 1608-1623), hvilket satte Joseon-Korea i en vanskelig position, fordi Ming-hoffet også bad Joseon-Korea om militær assistance. Joseon-kongen forsøgte at være upartisk, men de fleste af hans embedsmænd gik imod ham for ikke at støtte Ming, som havde hjulpet Korea under Hideyoshis invasioner noget årti tidligere.I 1623 blev kong Gwanghaegun afsat af den vestlige fraktion og sendt i indre eksil, først på Ganghwa, der efter på Jeju, hvor han døde i 1641. Kong Injo (regerede 1623-1649) besteg tronen og forviste Gwanghaeguns støtter. Han ændrede den tidligere konges udenrigspolitik, og den nye konge nægtede at støtte Ming åbent, men et oprør ledet af general Yi Gwal i 1624 ødelagde Joseon-Koreas forsvar mod nord. Selv efter, at oprøret var slået ned, måtte kong Injo afse soldater til hovedstaden for at sikre stabilitet, med den følge, at færre soldater blev tilbage i nord for at beskytte grænsena.I 1627 gik en jurchensk hær på 30.000 soldater ledet avf Nurhacis nevø, Amin over Joseon-Koreas grænsen og ødelagde det nordlige forsvar. Efter et hurtigt felttog assisteret af nordlige yangban, som havde støttet kong Gwanghaegun, påtvang jurchenerne Joseon-Korea en traktat, hvor man måtte akseptere "broderlige relationer" med den jurchenske stat. Fordi kong Injo holdt fast ved hans anti-manchu politik, sendte Qing-Kinas hersker Hong Taiji en straffeekspedition på 120.000 soldater til Joseon i 1636. Kong Injo blev tvunget til at afslutte forbindelserne til Ming og acceptere Qings suverænitet i stedet. Injos efterfølger, kong Hyojong (regerede 1649-1659), forsøgte at etablere en hær for at jage fjenden ud og redde Kina fra manchurerne, men lykkedes ikke i dette.Til trods for, at Joseon-Korea var blevet en tributstat under Qing, frygtede Joseonlederne og landets intellektuelle mere for at blive erobret af manchurerne, som de anså som barbarer. Længe efter, at Joseon havde underkastet seg Qing, fortsatte hoffet og landets lærde at bruge Ming-perioder, som da en lærd skrev 1861 som "det 234 år efter Chongzhen."Korea blev stadigt mere isolationistisk. Kongene forsøgte at begrænse kontakten med andre lande.
Efter invasionerne fra Japan og Manchuriet oplevede Joseon en relativt fredelig periode, som varede i 200 år. Man fik den konfucianske socialreform Silhak (praktisk læring). Tidligere Silhak-lærde arbejdede for en betydelig reform af eksamenerne for statstjenestemænd, beskatningen, naturvidenskab og udvikling af landbruget med ny landbrugsteknologi. De mente, at man skulle reetablere samfundsstrukturen efter, at den var stærkt ødelagt efter flere invasioner. Under ledelse af kong Hyeonjongs chefsminister, Kim Yuk, blev reformerne implementerede, og de viste sig at give betydelige fordele, både for indtægterne til statskassen, men også for de fleste bønder.
Kongerne Sukjong og hans søn Yeongjo forsøgte at løse problemerne, som var skabt af, at enkelte af hoffets fraktioner fik mere magt end de andre. Det blev derfor gennemført en meget streng politik, hvor ingen blev favoriseret og alle lige behandlet. Personer blev rekrutterede til statsforvaltningen uafhængig af hvilken politisk fløj, de tilhørte.
Kong Yeongjo og kong Jeongjo ledede Joseon-Koreas renæssance. Yeongjos barnebarn, Jeongjo, gennemførte flere reformer i sin regeringstid, det bedst kendte er måske etableringen af det kongelige bibliotek Kyujanggak i et forsøg på at bedre den kulturelle og politiske position for Joseon. Kong Jeongjo ledede desuden flere sociale initiativer og åbnede statsapparatet for personer som normalt ville være blevet overset på grund af deres sociale status og position. Kong Jeongjo havde støtte fra mange af de Silhak-lærde. Under Jeongjo udviklede Joseon-Korea sig indenfor populærkultur. De Silhak-lærde opmuntrede til, at staten skulle afspejle dens indbyggeres traditioner og livsstil og etablerte studier inden for koreansk historie, geografi, epigrafik og sprog.
I 1863 blev kong Gojong koreansk monark. Hans fader, regent Heungseon Daewongun, styrede på hans vegne indtil, Gojong selv blev voksen. I midten af 1860-terne var regenten i ledelsen for dem, som ønskede isolationisme, og ledede også forfølgelse af koreanere, som havde konverteret til katolicismen, og katolske missionærer, som havde bragt religionen til Korea. Politiken førte til det franske angreb på Korea i 1866. De tidligste år i Gojongs regeringstid, blev det ødelagte kongepalads Gyeongbokgung genopbygget og færdiggjort i 1867. Under Heungseon Daewongun mistede den politiske fløj ledet af Andong Kim-klanen al magt. I 1871 støttede koreanske og amerikanske marinefartøjer sammen efter General Sherman-hændelsen i 1866.
I 1873 indtog kong Gojong kongetronen efter, at han var blevet gammel nok, og efter, at Heungseon Daewongun trak sig. Den kommende dronning Min (senere Kejserinde Myeongseong) tog kontrol over hendes hof og sørgede for at give familiemedlemmer dominerende positioner.
Japan havde efter Meijirestaurationen fået tilgang på vestlig våbenteknologi og kunne derfor tvinge Joseon-Korea til at indgå den påtvugne Ganghwa-traktat i 1876. Denne tvang Korea til at åbne tre havnebyer for handel og gav samtidig japanere ekstraterritoriel status. Port Hamilton blev besat af den britiske marine i 1885.
Mange koreanere foragtede Japan og anden udenlandsk indflydelse over landet og den korrupte og undertrykkende kongemagt. I 1894 startede en koreansk religiøs sekt (Donghak-bevægelsen) et oprør, som blev kendt som Donghakoprøret. Dette var i hovedsagen et bondeoprør, hvor bondeleder Jeon Bong-jun tog kontrol over styrkerne under den lokale hersker Jo Byong-gap i slaget ved Go-bu 11. januar 1894. Efter kampene blev Jos ejendomme delt ud til bønderne. I maj havde bondehæren nået Jeonju, og Joseon-regeringen bad Qing-Kina om hjælp for at slå oprøret ned. Qing sendte 3.000 soldater, som fik oprørerne til at forhandle om en våbenhvile. Japan så Qing-Kinas indgriben som en trussel og sendte 8.000 soldater til Korea, som erobrede kongepaladset i Seoul og indsatte en pro-japansk regering den 8. juni 1894, som igen bad japanerne om at fordrive de kinesiske styrker. Dette førte hurtigt til udbruddet af første kinesisk-japanske krig (1894–1895) mellem Kina og Japan, en krig som fortrinsvis foregik på koreansk territorium.
Kejserinde Myeongseong forsøgte at svare på den japanske intervention i Korea og overvejede at henvende sig til Rusland eller Kina for støtte. I 1895 blev Myeongseong (omtalt som "dronning Min")) dræbt ved et japansk attentat. Den japanske minister i Korea, Miura Goro, planlagde og ledede gennemførslen af attentatet. En gruppe japanske agenter gik sammen med Hullyeondaehæren ind i kongepaladset Gyeongbokgung i Seoul. Dette var allerede under japansk kontrol. Først dræbte de kejserinde Myeongseong, der efter lemlæstede de kroppen på hende i paladsets nordfløj.
Qing-Kina måtte acceptere tabet til Japan ved freden i Shimonoseki underskrevet den 17. april 1895, hvor Kina anerkendte Koreas "fulde og omfattende suverænitet". Efter datidens realiteter indebar det, at den tidligere kinesiske vasalstat nu blev til et japansk protektorat. Joseon-hoffet, under pres fra langt større udenlandske magter, havde efter dette behov for at genrejse den nationale integritet og erklærede derfor oprettelsen af Kejserriget Korea i 1897. Gojong tog titel af kejser for at understrege Koreas uafhængighed. Desuden startede Gojong arbejdet med at importere udenlandsk teknologi, især fra Rusland, for at kunne stå imod Japan. Teknisk set markerede 1897 slutningen på Joseon-Korea, eftersom landets officielle navn blev ændret. Imidlertid var det fortsat Joseon-Koreas kongehus, som regerede, dog under pres fra Japan og Rusland.
I en serie manøvreringer og modmanøvreringer formåede Japan at slå den russiske flåde ved Slaget om Port Arthur i 1905. Efter, at den Den russisk-japanske krig blev afsluttet ved Portsmouth-traktaten, lå vejen åben for Japan til at tage kontrollen over Korea. Efter, at Korea blev påtvunget Eulsatraktaten i 1905, blev landet et japansk protektorat. Itō Hirobumi blev den første japanske generalresident i Korea men blev senere dræbt af den koreanske uafhængighedsaktivist An Jung-geun i 1909 ved jernbanestationen i Harbin. Trods koreansk modstand blev Korea annekteret gennem den påtvugne annekteringstraktat i 1910.
Joseon-Korea var et stærkt centraliseret monarki og neokonfuciansk byreaukrati som beskrevet i Gyeongguk daejeon, en slags koreansk konstitution.
Kongen havde absolut autoritet, men kongens faktiske magt varierede afhængig af de rådende politiske forhold. Han var bundet af traditioner, tidligere kongers beslutninger, Gyeongguk daejeon og konfuciansk lære. Kongen forlangte absolut loyalitet fra sine embedsmænd og undersåtter, men embedsmændene var forventede at skulle vejlede kongen i fald, de mente, at han var i færd med at gøre noget dumt eller galt. Naturkatastrofer blev anset at indtræde på grund af kongens fejl, og Joseon-kongerne var derfor ekstra opmærksomme, når disse skete. Ved tørke eller andre katastrofer, som ofte gentog sig, accepterede kongen ofte kritik fra både embedsmænd og fra indbyggerne, og uanset hvad, de måtte sige eller skrive, ville de være beskyttet mod straffeforfølgelse efter loven, men også her fandtes der nogen få undtagelser.
Embedsmændene blev rangeret i ni niveauer, hvert niveau delt i et senior og et juniorniveau. Rangeringen gik derfor fra første niveau senior (정1품, 正一品) ned til niende niveau junior (종9품, 從九品). Niveaupladsering blev opnået gennem alder og forfremmelse eller gennem kongelig dekret baseret på en statseksamen eller anbefaling. Embedsmændene bar i henhold til Gyeongguk daejeon på første, andre og tredje niveau røde kapper, til og med sjette niveau blå, og de laveste grønne kapper. En embedsmands stilling gav ofte en yangbanstatus, adelig titel som kunne arves i tre generationer. For at få en såden titel, måtte man gennemgå en række gwageoeksamener. Disse fandtes i tre varianter, litterær, militær og diverse, hvor den litterære eksamen var den mest prestigefyldte. Mange af nøgleposterne, herunder alle i de tre Samsa-kontorerne, var kun åbne for kandidater med litterær eksamen.
Den litterære eksamen var firedelt, og man måtte bestå alle for at blive en embedsmand. Et hold på 33 kandidater måtte tage den sidste eksamen foran kongen. Kandidaten med det bedste resultat blev placeret som junior i sjette niveau. De to med næst bedste resultater blev placeret som junior i syvende niveau. De næste syv kandidater blev placeret som junior i ottende niveau, mens de sidste 23 blev placeret i niende niveau som juniorer, den laveste af de 18 rangpladser.
Embedsmænd på første senior og juniorniveau samt andre seniorniveau blev titullerede med "dae-gam" (대감, 大監), mens andet junior og tredje senior blev titulerede "yeong-gam" (영감, 令監). De rød-klædte blev ofte kaldt for "dangsanggwan" (당상관, 堂上官), og tog del i beslutningsprocessen ved at deltage på møder i kongens råd. De øvrige blev kaldt for "danghagwan" (당하관, 堂下官).
Joseons statsråd (Uijeongbu, 의정부, 議政府) var landets øverste forsamling, men dets magt og myndighed sank efterhånden. Forsamlingens leder (Yeonguijeong, 영의정, 領議政), venstre statsrådleder (Jwauijeong, 좌의정, 左議政), og højre statsrådleder (Uuijeong, 우의정, 右議政) var de øverste embedsmænd i Joseon-Korea. De tre blev assisterede af en venstre minister (Jwachanseong, 좌찬성, 左贊成) og en højre minister (Uichangseong, 우찬성, 右贊成), og der efter fulgte syv lavere embedsmænd. Statsrådets magt var omvendt proportional med kongens. Det var perioder, hvor det havde i direkte kontrol over Joseons seks departementer, det øverste udøvende organ i kongedømmets magtapparat, men havde almindeligvis blot en rådgivende rolle over for en stærkere konge. Embedsmændene kunne besætte flere stillinger samtidig.
Joseons seks departementer (Yukjo, 육조, 六曹) var den øverste udøvende magt i kongedømmet, bortset fra kongen. Hver minister (Panseo, 판서, 判書) var i i rang nummer tre efter statsrådets ledere og assistenter og havde alle en viceminister (Champan, 참판, 參判), på samme niveau. Af de seks ministrene var det en med højere rang end de andre: ministeren med ansvar for personale. Eftersom statsrådets magt faldt over årene, blev personaleministeren ofte de facto leder af de øvrige ministre. De seks ministerpositioner, rangerede efter vigtighed:
Skattedepartementet (Hojo, 호조, 戶曹) arbejdede med skatter, finanser, folketællinger, landbrug og arealpolitik.
Ritedepartementet (Yejo, 예조, 禮曺), arbejdede med riter, kultur, diplomati og gwageoeksamner.
Justitsdepartementet (Hyeongjo, 형조, 刑曺), arbejdede med administration af lovværket, slaveriet og straf.
Arbejdsdepartementet (Gongjo, 공조, 工曹), arbejdede med industri, offentlige arbejder, produktion, minedrift.
Joseons tre kontorer, eller Samsa (삼사), er et fællesnavn for de tre organisationer, som funktionerede som de vigtigste organer for trykning, samt for kongens og embedsmændenes finanser og balance. Systemet blev lavet efter det tilsvarende kinesiske systemets mal, men havde en mere fremtrædende rolle i Joseon-Korea, sammenlignet med Kina. I rollen som ansvarlig for trykning havde man ikke som opgave at bestemme eller implementere politik, men havde en inflydelsesrig rolle i den løbende debat.
Embedsmændene, som tjenestegjorde i de tre organisationer, var ofte yngre og med lavere status end andre embedsmænd, men havde til gengæld et stærkt akademisk ry, og nød godt af privilegier og prestige (for eksempel kunne de, som drev med censur, drikke alkohol i arbejdstiden, fordi de også skulle kritisere kongen). For at blive udnævnt, gik man grundigere gennem kandidatens karakter og familiebaggrund. Den sværeste vej til højere positioner i systemet var via Samsa-organerne, og det var stort set altid herfra, at man rekrutterede medlemmer til statsrådet.
Kontoret til generalinspektøren (Saheonbu, 사헌부), overvågede statsmaktens administration og embedsmændene både i de centrale organer og lokalt rundt om, med vægt på korruption, fejlbeslutninger og ineffektivitet. Det var også ansvarlig for offentlig moral og konfucianske skikke og at modtage kritik fra befolkningen. Det blev ledet af en generalinspektør (Daesaheon, 대사헌), en embedsmand fra andet niveau i juniorposition og havde ansat 30 uafhængige embedsmænd.
Kontoret for censur (Saganwon, 사간원), hovedfunktionen var at protestere over for kongen, hvis der blev udført fejlaktige beslutninger eller anden uhøvelig adfærd eller politik. Vigtige dekreter fra kongen blev gennemsetr af cenruren, som bad om at de blev trukket tilbage, hvis de blev ansete som fejlagtige. Det skrev også generelle ytringer om statens tilstand. Det bestod af fem embedsmæd ledede af en chefcensor (Daesagan, 대사간), på tredje senior niveau.Mens hovedfokus for kontoret for generalinspektøren er embedsmænd og kontoret for censur er kongen, udførte de to kontorer ofte hinandens opgaver. Sammen blev de kaldt for Yangsa (양사) som direkte oversat betyder "begge kontorer", og samarbejidede ofte, særlig i tilfælde, hvor man forsøgte at reversere kongens beslutninger.
Kontoret for specialrådgivere (Hongmungwan, 홍문관 弘文館, så efter det kongelige bibliotek og fungerede som researchere for studier i konfuciansk filosofi og svarede på kongens spørgsmål. Tjenestemændene deltog i daglige forelæsninger kaldet for gyeongyeon (경연), hvor der blev diskuteret historie og konfuciansk filosofi med kongen. Disse diskussioner førte ofte til, at aktuelle politiske hændelser blev diskuterede, og dermed gav dette også forsamlingen indflydelse som rådgivere. Det blev ledet af en ledende lærd (Daejehak, 대제학), en deltidsstilling på andre seniorniveau, som også blev kombineret med en stilling for eksempel i statsrådet, samt en næstleder (Bujehak, 부제학), som var en fuldtids seniorstilling på niveau tre, som i realiteten sørgede for den daglige drift. At være ledende lærd var en meget prestigefyldt posisjon i det dybt konfucianske koreanske samfund. Kontoret blev etableret for at erstatte Jiphyeonjeon, som blev afviklet af kong Sejo efter drabet på seks ministre.
Det kongelige sekretariat (Seungjeongwon, 승정원), var en liaison mellem kongen og departementerne. Der eksisterede seks sekretariater, et for hvert departement, alle tjenestemænd var seniorer i niveau tre. Hovedopgaven var at videresende kongelige dekreter til departementerne og modtage henvendelser fra embedsværket og indbyggerne til kongen, men var også rådgivere for kongen og tjenestegjorde desuden i nøglestillinger i kongens hof. Dette gjaldt særlig den kongelige chefssekretær, (도승지), som var liason til personaledepartementet og var kongens nærmeste af alle embedsmænd, og derved fik han ofte betydelig magt. Hong Guk-yeong (under Jeongjos styre) og Han Myeong-hwe (under Sejo) er eksempler på de mest indflydelsesrige chefssekretærer.
Hovedstadsbyreauet (Hanseungbu, 한성부), ansvar for hovedstaden, Hanyang eller dagens Seoul. Det var ledet af Paanyoon(판윤), en anden grads senior embedsmand, modsvarende nutidens borgmester.
Det kongelige efterforskningsbyreau (Uigeumbu, 의금부), var et organ for efterforskning og magtudøvelse direkte underlagt kongen. Det håndterede forræderi og andre alvorlige sager, som bekymrede kongen og kongefamilien. Desuden sørgede bureauet for at arrestere, efterforske, fængsle og gennemføre idømt straf mod mistænkte forbrydere, som ofte var embedsmænd.
Byreauet for arkiv (Chunchugwan, 춘추관), embedsmænd som skrev, samlede sammen og vedligeholdt myndighedernes arkiver og historiske data. Det blev ledet af en statsråd, og mange af positionerne blev holdt af embedsmænd, som også tjenestegjorde i andre organer. Det var otte histografer, som havde som eneste oppgave at skrive mødereferat for de historiske arkiver.
Seonggyungwan eller det kongelige akademi (성균관) var et kongelig universitet, som skulle uddanne kommende embedsmænd. Disse måtte først gennem to gwageoeksamener før, de blev taget op som studenter. Hver klasse bestod normalt af 200 elever, som boede i et eget internat betalt af staten og fulgte skolens strenge rutiner og regler. Universitetet fungerede også som et helligt sted for konfuciansk visdom. Studenternes meninger om regeringens politik, især gennem samlede udtalelser og demonstrationer, kunne have stærk indflydelse, eftersom de repræsenterede holdninger hos unge og ukorruperede studenter. Den ansvarlige embedsmand var Daesaseong (대사성), senior på tredje niveau, 36 andre embedsmænd samt også andre fra den øvrige statsadministration, som var med til at drive akademiet.
Embedsmænd fra højere niveau blev sendt ud fra centralmyndighederne til lokale myndigheder rundt om i landet. Nogen gange blev en hemmelig kongelig inspektør (Amhaeng-eosa, 암행어사) udnævnt af kongen og sendt ud inkognito for at overvåge embedsværket rundt om. Disse hemmelige inspektører var almindeligvis unge embedsmænd af lavere grad, men havde kongens autoritet til at afsløre korrupte embedsmænd.
Provinser (Do, 도), det var otte provinser, hver ledet af en guvernør (Gwanchalsa, 관찰사), som havde rang som junior i niveau to.
Bu (부), administrative kontorer med ansvar for de viktigste byer i provinsere. Hvert bu blev ledet af en Buyoon (부윤), som modsvarede guvernør i rang.
Mok (목), det eksisterede 20 moks, som styrede store amter (ju, 주). En mok blev ledet af en Moksa (목사), med rang af senior på niveau tre.
Amt (Gun, 군), det eksisterede 80 amter, hver ledet af en Gunsu (군수), med rang som junior i niveau fire.
Hyeon (현), store hyeons blev styret af en Hyeongryeong (현령), med rang som junior i niveau fem, mens mindre hyeoner blev ledede af Hyeonggam (현감), junior på sjette niveau.
Gennem det meste af Joseon-Korea blev landet inddelt i otte provinser (do; 도; 道). Provinsgrænserne forblev uændrede i næsten 500 år fra 1413 til 1895, og formede det geografisk paradigme, som fortsat er tydeligt på Koreahalvøen i dagens administrative inddelinger: dialekterne og de regionale skikke og særtræk. De otte provinsers navne er i en eller anden form fortsat i brug.
Det hersker stor usikkerhed om befolkningsmængden i Joseon-Korea. Myndighedernes egne arkiver tæller husholdninger men anses som upålidelige. Et moderne estimat giver 6 millioner indbyggere ved starten af år 1392, med varierende vækst frem til 18 millioner i 1750. Mellem 1810 og 1850 faldt befolkningen med vel 10 % og forblev der efter stabilt. Før indførelsen af moderne medicin af Kejserriget Korea tidlig på 1900-tallet, var gennemsnitlig levealder for koreanske mænd 24 år og for kvinder 26 år.Joseon-Korea etablerede et centraliseret administrativt system, da kong Taejong i 1399 afviklede Dopyeong til fordel for Joseons statsråd, kontrolleret af konfucianske lærde (Yangban). Mod slutningen af 1700-tallet havde yangban skaffet sig de fleste fordele, som blev aristokratiet til del, med undtagelse af statussen, som kom af families position, gwageoeksamnerne for konfuciansk lære og den civile statsadministration. Men yangban-positionen var kun delvis arvelig. Dersom en arving ikke formåede at blive embedsmand i tredje generation efter en yangban, mistede hele familien sin yangban-status. Som oftest måtte man gennem flere gwageoeksamener (man måtte bestå en lavere todelt eksamen (소과) for at kvalificere sig til en højere todelt eksamen, som alle måtte bestås for at blive embedsmand.
Den centrale statsmyndighed og de militære styrker blev kontrollerede af yangban og kongen i en vanskelig balancegang. Antallet yangban af befolkningen kan have været så mange som 30 % i 1800, men der var store lokale variationer. Eftersom statsadministrationen var lille, havde et stort antal yangban lokalt høj status, men ikke nødvendigvis en høj indtægt.Mellem 30 og 40 % af befolkningen var slaver (nobi), lavstatus (cheonmin) eller de uberørbare lavkaster (baekjeong). Slaveri var arvelig såvel som en form for pålagt straf. Slaver kunne både være ejede af myndighederne og af private slaveejere. Myndighederne gav af og til slaver til indbyggere med højere rang. Privatejede slaver kunne arves som personlig ejendom. Dersom avlingen slog fejl, kunne mange indenfor sangminklassen frivillig blive slaver for at overleve. Slaver både kunne eje og havde som oftest egen ejendom. Private slaver kunne købe sig fri.
Mange af den tilbageværende befolkningen på rundt 40-50 % var bønder, men nyere forskning har rejst spørgsmål omkring størrelsen på andre koreanske klasser og grupper; handelsmænd, lokale embedsmænd, lavere deltidsansatte (chungin), håndværkere og arbejdere, tekstilarbejdere og lignende. Givet befolkningens størrelse kan det være, at en person havde flere roller i flere klasser. Det meste af landbruget var kommercielt og ikke for egen overlevelse. Foruden, at det gav ekstra indtægter, var det at kunne et håndværk nødvendig for at undgå de værste effekter af det tunge og ofte korrupte skattesystem i landbruget.Sent i Joseons historie tog konfucianske idealer vedrørende ejendom og "filial pietet" gradvis over og var stærkt forbundet med det komplekse sociale hierarki. Tidlig i 1700-tallet klagede socialkritikeren Yi Junghwan (1690–1756) sarkastisk over, at "folk har en tendens til at få en lille omgangskreds på grund af de mange ulige graderinger og rangeringer, som opdeler befolkningen".Men, som Yi skrev, de uformelle sociale forskelle i det tidligere Joseon, blev styrket af lovlig diskriminering, som for eksempel overflødighedslovgivningen, som regulerede dragtkoden for de ulige sociale grupper, og lover som begrenset arv og kvinders ejendomsret.Lovene blev antagelig indført på grund af den voksende sociale mobilitet, særlig i det velstående århundrede, som startede omkring 1710.Kongedømmet Joseons oprindelige sociale hierarki blev arvet fra Kongedømmet Goryeo. Mellem 1300- og 1500-tallet var hierarkiet strengt og stabilt. Og fordi de økonomiske muligheder for at ændre sin status var ret begrensede, var det ikke nødvendigt med en egen lov. Mod slutningen af 1600-1800-tallet opstod nye sociale grupper, og det gamle klassesystem blev svækket. Særlig i regionen Daegu, hvor yangban-klassen i 1858 udgjorde 70 % af befolkningen.I 1801 blev alle de statsejede slaver frigivet, og dette indebar også afviklingen af slaveriet som system gennem de næste hundrede år. Gaboreformen i 1894 indeholdt en socialplan, som afviklede slaveriet i sin helhed.
Joseon repræsenterede to perioder med stærk kulturel vækst. Joseonkulturen udviklede den koreanske teceremoni, koreanske haver og omfattende historiske bogværker. Kongefamilien sørgede også for at få bygget flere fæstninger og paladser.
I Joseon blev kvindernes jeogori gradvis mere tætsiddende og kortere. På 1500-tallet var jeogrien posede og rakte til nedenfor livet, men mod slutningen af kongedømmet på 1800-tallet var den kortet ned til under brysterne, som nu blev dækkede med klædestykket heoritti. Mod slutningen af 1800-tallet introducerede Heungseon Daewongun den manchuinspirerede jakke magoja, som i nyere tid også bruges sammen med folkedragten hanbok.
Chima var et langt skørt, mens jeogorien var kort og tætsiddende mod slutningen af Joseon-perioden. Skørtets fylde blev udhævet ved hofterne. Flere typer af undertøj blev benyttet under chima, som darisokgot, soksokgot, dansokgot og gojengi for at opnå den ønskede skikkelse. Fordi jeogorien var så kort, blev det naturlig at vise heoritti (eller "heorimari"), som fungerede som et korset.
Overklassen brugte hanbok af tætvævet nettelduk lavet af rami, eller andre højkvalitetsstoffer, som var tætvævede, eller af silke. Folk flest blev begrænset af loven og af ressourcetilgangen til at i bedste fald bruge bomuld. Overklassen bar klæder med varierende farver, men stærke farver blev almindeligvis brugt af børn og piger, mens mindre farverige klæder blev benyttede af midaldrende mænd og kvinder. Folk flest kunne til specielle anledninger bruge svage farver, for eksempel rosa, svagt grøn, grå eller trækul-farvede klæder. Når koreanere gik udendørs, brugte de ydertøjet durumagi, som nåede til knæene.
I mellem-perioden i Joseon bevægede maleteknikkerne sig mod mere realisme. En national malestil af landskaber kaldet for "sand udsigt" startede og bevægede sig fra den traditionelle kinesiske stil med idealiserede generelle landskaber til bestemte steder, som blev korrekt gengivet. Stilen var ikke fotografisk, men akademisk nok til at den blev etableret og støttet som en standardiseret koreansk malestil.
Mellem- og den sene Joseon-periode var en guldalder for koreansk malekunst. Den faldt sammen med chokket over kollapsen for Ming-Kina, manchu-herskernes voksende indflydelse på Kina og kravet overfor de koreanske kunstnerne om at etablere en ny koreansk malestil. På denne tid havde Kina ikke længere overlegen indflydelse over koreansk kunst, som her efter fandt sin egen vej og fik sine egne særtræk sammenlignet med traditionel kinesisk malekunst.
Keramik var en populær kunstform i Joseon-Korea. Eksempler på keramik-kunst inkluderer hvidt porcelæn, ufarvet eller dekoreret med kobolt, eller underglasur i kobberrød, blå eller med jern. Keramik fra Joseon afviger fra tilsvarende i andre perioder, fordi kunstnerne arbejdede ud fra, at hver genstand skulle have sin egen personlige stil.
I begyndelsen af 900-tallet blev hvidt porcelæn bearbejdet i Korea. Historisk er dette overskygget af Celadonperiodens popularitet, og det var ikke før end i 1400- og 1500-tallet, at hvidt porcelæn blev anerkendt for sin egen kunstneriske værdi. Blandt de mest værdsatte koreanske keramikværker er store hvide klukker. Formen symboliserer månen og farven knyttes til idealer om renhed og konfuciansk nøjsomhed. I denne periode blev produktionen af hvidt porcelæn nøje kontrolleret af byreauet, som havde ansvar for kongefamiliens måltider og hofbanketter.Porcelæn blev oprindelig indført til Korea som en gave fra den kinesiske Xuande-kejseren til Joseon-hoffet. Den første kobolt, som blev benyttet avf koreanske kunstnere, blev importeret fra Kina. I 1463 blev der opdaget koboltkilder i Korea, men disse var af så dårlig kvalitet, at man heller foretrak den dyrere importerede kobolt. Dette i modsætning til det nøjsomme neokonfucianske levemåde.I stærk modsætning til koboltfarvet porcelæn stod porcelæn med kobberrød underglasur, men den var også meget vanskeligere at producere. Disse genstande krævede betydelig mere opmærksomhed og erfaring fra kunstnerens side under produktionen, som ved den mindste fejl kunne give gråtoner i stedet for rød farve. Man ved ikke hvor, denne kunstform opstod, men genstandene dukkede op i 1100-tallet i Korea og blev meget populære i anden halvdel af Joseon-perioden. Nogen eksperter har henvist til ovne i Bunwon-ri i Gwangju i Gyeonggi, som et mulig fødested for denne kunstform, dette uanset spillede denne by en væsentlig rolle i produktion af keramik i Joseon-Korea, muligvis som dets fødested.Porcelænsgenstande malede med blå underglasur er et andet eksempel på populære genstande i denne perioden. Mange af disse blev malede af hof-malere ansatte af kongefamilien. Dekorering af keramik tog i denne periode over som den dominerende og mest udbredte kunstform, over landskabsmaling.Porcelæn blev også dekoreret med jern, det gjaldt især store krukker og tilsvarende genstande.
Joseon-arkitekturen deles i hovedsagen i tre dele: tidlig, mellemste og sen periode, i lighed med landets øvrige kulturelle og kunstneriske udvikling. I den tidlige periode udviklede arkitekturen sig med baggrund i arven fra de tidligere kongedømmer formet efter de konfucianske principper, som erstattede de buddhistiske.
Trods den konfucianske indflydelse blev tidligere tiders aristokratiske smag erstattet med usofistikerede, enkle og nøjsomme linjer med normale kvaliteter. Koreansk arkitektur udviklede sig med sin unike vilje til at vise periodens ideer og værdier.
Et brakettsystem blev benyttet i de vigtigste bygninger på et bestemt område. Det kolonnelignende brakettsystem og et eklektisk brakettsystem, som består af arkitektoniske elementer fra både kolonne og kolonnelignende systemer, blev benyttet for templer og andre vigtige bygninger. Brakettsystemerne var både strukturelt og visuelt vigtige dele af bygningerne og blev udviklet for at følge en strukturel funktion og vise den unike skønhed i koreansk arkitektur.
Arkitektoniske ornamenter og deres symbolske konnotonation varierede i udforming. Arkitekter udviste en stærk vilje til at skabe en national form for arkitektur og forsøgte at bruge dekorative elementer af alle slags. Dette skabte en arkitektonisk kontrast med stærk variation af farver, enkelhed og kompleksitet. Dette arkitektoniske udtryk i den senere periode kan minde om de vestlige stilarter barokken og rokokko.
Dancheong er en traditionel koreansk farvedekoration malet på både sekulære og religiøse trebygninger, ofte i stærke farver med komplekse kombinationer på tag og tagryg.
Joseon-dynastiets annaler er Joseon-Koreas årbog, ajourført mellem 1413 og 1865. Annalerne (sillok) består af 1893 bind og er antaget at dække den længste kontinuerlige periode for et kongedømme. Undtaget er to sillok skrevet under den japanske kolonisering af Korea. Bogværket er koreas nationalskat nr. 151 og optaget på UNESCOs verdensarvliste.
Uigwe er en samling kongelige protokoller fra Joseon-Korea, som indeholder oplysninger og beskrivelser i tekst og illustrationer om kongefamiliens vigtige ceremonier og riter.
Joseon-Koreas vigtigste videnskabelige periode var under Sejong den store. Sejongs nye politik var at give folk med lavstatus, som for eksempel Jang Yeong-sil, anledning til at arbejde for staten. Jang byggede som ung maskiner for at gøre ulige arbejdsopgaver enklere, og han overså bygning af både akvædukter og kanaler. Jang fik til sidstt mulighed for at bo i kongens residens, hvor han ledede en gruppe videnskabsmænd.Nogen af hans opfindelser er en vandklokke (Jagyeokru) fra 1434, som senere blev udviklet i en mere kompliceret version med astronomisk tillægsudtstyr, han forbedrede metaltyperne som tidligere var udviklet for trykning i Goryeo-Korea. Andre ting var en tankmåler, samt en nedbørsmåler.
En mediciner ved hoffet, Heo Jun, skrev flere tekster, den vigtigste Dongui Bogam, som ofte omtales som grundlaget for den traditionelle koreanske medicin. Arbejdet blev spredt til Kina og Japan, hvor det frortsat anses som en af klassikerne i traditionel østlig medicin.
Højdepunktet inden for koreansk astronomi var i Joseon-perioden, da videnskabsmænd som Jang udviklede apparater som en globus, som viste positionen for solen, månen og stjernerne. Senere globuser (Gyupyo, 규표) blev udviklet tilpasset årstiderne.
Af stor betydning inden for astronomi og kalenderudvikling under Sejong var Chiljeongsan (1442), som indeholdt kalkulationer for kursen til syv himmelobjekter, fem synlige planeter, månen og solen. Dette gjorde det mulig for andre videnskabsmænd at kalkulere og forudse alle de store himmelfænomener, så som solformørkelser.Honcheonsigye er en astronomisk klokke udviklet af Song I-yeong i 1669. Klokken har en armillarsfære med en diameter på 40 cm. Sfæren er aktiveret af en klokkemekanisme, som viser positionen af himmelobjekter på et givet tidspunkt.
Kangnido er et koreansk udviklet verdenskort fra 1402 af Kim Sa-hyeong (김사형, 金士衡), Yi Mu (이무, 李茂) og Yi Hoe (이회, 李撓). Kortet blev udviklet i kong Taejongs andet år som konge og blev lavet ved at kombinere kinesiske, koreanske og japanske kort.
Den første skudsikre vest, Myunjebaegab, blev udviklet i Joseon-Korea på 1860-tallet kort tid efter det franske angreb på Korea i 1866. Heungseon Daewongun beordrede udviklingen af et skudsikkert panser på grund af den voksende trussel fra vestlige hære. Kim Gi-du og Gang Yun fandt ud af, at bomuld kunne beskytte mod kugler, hvis det var tykt nok. Kim og Gangs vest bestod af 30 lag med bomuld. Vestene blev benyttet, da USA angreb Korea under angrebet på Ganghwa i 1871. Den amerikanske styrke fik tag på en vest, bragte den hjem til USA, hvor den blev udstillet på Smithsonian American Art Museum frem til 2007, da vesten blev sendt tilbage til Sydkorea.
Under Goryeo-Korea eksisterte det handel mellem Korea og arabiske nationer, Japan, Kina og Manchuriet. Koreanske handelsfolk tilbød brokade, smykker, ginseng, silke og porcelæn. Kongedømmet Joseon antog konfucianisme som statsreligion ved århundredeskiftet 1300-1400, og en del af det buddhistiske tankegods blev fjernet. Porcelæn blev erstattet af hvidt baekjaporcelæn, som ikke var lige så efterspurgt i Kina og i arabiske lande. Handelen blev også mere begrænset til fordel for landbruget. Dertil kom kinesiske krav om tribut, som førte til, at man i Korea måtte afvikle produktion af enkelte luksusvarer af guld og sølv og begrænse importen til det aller mest nødvendige fra Japan. Sølv blev benyttet som valuta i Kina og var derfor en vigtig del af den koreansk-kinesiske handel.
Efter Japans annektering af Korea i 1910 blev kongefamiliens prinser og prinsesser tvunget til Japan for at blive efteruddannet og gift. Tronas arving kronprins Uimin blev gift med prinsesse Yi Bang-ja née Nashimoto og fik to sønner, prinserne Yi Jin og Yi Gu. Hans ældre broder, prins Ui havde 12 sønner og ni døtre med flere koner og konkubiner.
Kronprinsen mistede sin status i Japan ved afslutningen af 2. verdenskrig, og returnerede til Sydkorea i 1963 efter en invitation fra myndighederne. Han fik slag da flyet landede i Seoul og blev sendt til sygehus i huj og hast. Han kom sig aldrig og døde i 1970. Hans broder, prins Ui, døde i 1955. I Sydkorea blev dette anset som slutningen på den koreanske kongerække.
Prins Yi Seok er en af to tronprætendenter til det afviklede kongedømme. Selve det koreanske monarki blev nedlagt af Japan i 1910. Prins Yi Seok er søn af prins Gang, Gojongs femte søn, og er historieprofessor ved Jeonju University.
Flere af kongehusets efterkommere lever i USA, Canada og Brasil, eller andre steder uden for Korea.
Mange af efterkommernes grave finnes på toppen af et bjerg i Yangju. Ifølge en inskription på gravstenen er det antaget, at efterkommerne er fra kong Seongjeong (9. Joseon-konge). Det blev opdaget, at bjerget tilhører et medlem af kongefamilien, som hedder Yi Won (f. 1958).
