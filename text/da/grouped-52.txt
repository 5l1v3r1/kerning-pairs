
Kap Verde (portugisisk: Cabo Verde) er en øgruppe og selvstændig republik i Atlanterhavet, beliggende ca. 500 km ud for Afrikas vestkyst. Navnet betyder "grønt forbjerg".
De dengang ubeboede øer blev opdaget af portugiserne under de store opdagelsesrejser i midten af det 15. århundrede og blev senere brugt som knudepunkt for den portugisiske slavehandel. Kap Verde blev selvstændig i 1975 efter nellikerevolutionen i Portugal den 25. april 1974. Kap Verdes største by er hovedstaden Praia, der ligger på øen São Tiago, som samtidig er Kap Verdes mest folkerige ø.
Den portugisiske prins Henrik Søfareren engagerede den venetianske kaptajn og opdagelsesrejsende Alvise Cadamosto til at udforske atlanterhavskysten af Afrika. På Cadamostos anden færd i 1456 opdagede han flere af Kap Verdes øer.
Da Cadamosto og hans mænd ankom til Kap Verde, var øerne ubeboede, og på vegne af den portugisiske krone gjorde han krav på øgruppen. I det påfølgende årti udforskede kaptajnerne Diogo Dias og António Noli resten af øgruppen på vegne af Henrik Søfareren.
Øerne er opkaldt efter halvøen Cap Vert i Senegal, som blev opdaget af portugiseren Dinis Dias i 1444. Da portugiserne i årene efter opdagede øerne i Atlanterhavet ud for Cap Vert, fik de navn efter denne halvø (på portugisisk Cabo Verde). I 1462 kom de til øen São Tiago (Santiago) for at grundlægge byen Ribeira Grande (nu Cidade Velha). Ribeira Grande var den første permanente europæiske bosætning i troperne.
På grund af sin beliggenhed ud for Afrikas vestkyst, som var strategisk i forhold til handelsruten mellem Afrika, Europa og den nye verden, blev Kap Verde en vigtig havn og knudepunkt for slavehandelen.
Øgruppens økonomiske vækst som følge af slavehandelen tiltrak sig pirater, herunder Sir Francis Drake fra England. Drake plyndrede Riberia Grande (nu Cidade Velha) i 1582 og 1585. Efter et fransk angreb i 1712 mistede Riberia Grande sin betydning i forhold til Praia, som blev hovedstad i 1770.
I 1747 blev øerne ramt af den første af mange tørkeperioder, som siden dengang har ramt øerne med omtrent fem års mellemrum. Forholdene blev forværret på grund af afskovning og overgræsning . Tre større tørkeperioder i det 18. og det 19. århundrede førte til, at over 100.000 personer sultede ihjel. De portugisiske koloniherrer sendte kun meget lidt hjælp til øboerne under tørkeperioderne.
Fra midten af det 19. århundrede afskaffede flere lande slavehandelen, noget som påvirkede Kap Verdes økonomi i negativ retning. Velstanden, som havde været stigende under slavehandelstiden, forværredes gradvis. Tørkeperioderne og økonomiske nedgangstider gjorde, at mange kapverdere emigrerede til New England i slutningen af det 19. århundrede.
Perioden under 2. verdenskrig blev ekstra tung for øerne, da de blev ramt af tørkeperioder med efterfølgende hungersnød, vulkanudbrud og en stærk tilbagegang i skibstrafikken. Dette førte til at økonomien kollapsede, og som tidligere var hjælpen fra kolonimagten begrænset, og mange tusinder døde af sult.
I perioden 1910-25 havde Portugal 40 forskellige regeringer samt 18 revolutioner og kupforsøg, og i 1926 skete det sidste af en lang række militærkup i Portugal. Landet blev et højreorienteret diktatur, som betragtede kolonierne som et middel til at øge landets velstand, og at disse måtte udvikles i Portugals og portugisernes interesse. Flere tilfælde af hungersnød, høj arbejdsløshed og fattigdom samt de portugisiske koloniherrers manglende evne til at løse problemerne medførte øget modstand mod kolonimagten i befolkningen. 
Men Portugals diktator António de Oliveira Salazar ville ikke give slip på kolonierne så let som briterne og franskmændene havde gjort. Efter 2. verdenskrig holdt Portugal fast på sine kolonier, der fra 1951 blev omtalt som oversøiske territorier. De fleste afrikanske kolonier opnåede uafhængighed i perioden 1957-64, men ikke de portugisiske. 
Det afrikanske parti for Guinea-Bissau og Kap Verdes uafhængighed (Partido Africano da Independência da Guiné e Cabo Verde – PAIGC) blev stiftet i 1956 af Amílcar Cabral. Efter tre års forberedelser var det klar med sin første aktion, som markerede starten på en femten år lang befrielseskrig for Kap Verde og Portugisisk Guinea. Det skete 3. april 1959 i forbindelse med strejken i Pijuguitihavnen i Porto de Bissau i Portugisisk Guinea. Kolonipolitiet (P.I.D.E) slog ned på strejken og åbnede ild mod de strejkende havnearbejdere, og 50 personer omkom. Foruden lokale kræfter deltog også 10.000 sovjetiske og 35.000 portugisiske soldater i den efterfølgende frihedskrig, der skulle vise sig at blive den længstvarende af de afrikanske befrielsekrige. 
I april 1974 blev fascistregimet i Portugal afsat i et militærkup kaldet nellikerevolutionen. Det nye regime overførte magten i Kap Verde til en overgangsregering, og i 1975 fik republikken Kap Verde fuld uafhængighed med Aristides Pereira fra PAICV som præsident. Pereira lovede at lede en demokratisk og socialistisk nation, da han blev valgt til præsident, men han forværrede i stedet landets økonomiske situation og forfulgte dissidenter af regimet. Kap Verde blev nu til en etpartistat, og landet indgik alliancer med lande som Folkerepublikken Kina og Libyen. Etpartistyret varede til 1990.
Efter uafhængigheden prøvede PAIGC at forene Kap Verde og Guinea-Bissau til en nation. PAIGC kontrollerede regeringen i begge lande, men et kup i Guinea-Bissau i 1980 satte en stopper for planerne. I Kap Verde styrede PAICV (associeret med PAIGC) helt frem, til der i 1991 blev afholdt valg, som resulterede i et regeringsskift. PAICV blev genvalgt i 2001.
På baggrund af øget pres for større politisk frihed indkaldte PAICV parlamentet til et hastemøde i februar 1990 for at diskutere ændringer i konstitutionen med henblik på at afvikle etpartistyret. Oppositionsgrupperne samlede sig i hovedstaden Praia for at danne Bevægelsen for demokrati (Movimento para a Democracia – MpD) i april 1990, hvor målet var at kunne stille op til præsidentvalget i december 1990. 
Etpartistyret blev afskaffet 28. september 1990, og det første flerpartivalg til parlamentet blev afholdt i januar 1991. MpD fik flertal i parlamentet, og MpD's præsidentkandidat Antonio Mascarenhas Monteiro slog PAICV's kandidat med 73,5 % af stemmerne. Monteiro afløste landets første præsident, Aristides Pereira, som havde haft magten siden 1975.
Ved det næste valg i december 1995 øgedes tilslutningen til MpD yderligere, hvor partiet fik 50 af de 72 sæder i nationalforsamlingen, og efterfølgende blev MpD's præsidentkandidat genvalgt ved præsidentvalget i februar 1996.
Ved præsidentvalget i 2001 kæmpede to tidligere statsministre om hvervet, Pedro Pires og Carlos Veiga. Pires var statsminister under PAICV's regime, mens Veiga var statsminister i størstedelen af Monteiros præsidentperiode. Præsidentvalget blev en politisk gyser, hvor Pires vandt med blot 17 stemmer.
Kap Verde er et parlamentarisk demokrati med et flerpartisystem, hvor statsministeren er regeringschefen. Statsministeren bliver valgt af nationalforsamlingens 72 medlemmer (Asembleia Nacional) og indsat af præsidenten. Statsministeren udpeger regeringens ministre. Regeringen og nationalforsamlingen har til sammen den lovgivende magt, mens den dømmende magt, domstolene, er uafhængige heraf.
Kap Verdes forfatning blev vedtaget i 1980 og revideret i 1992. Der bliver afholdt valg af præsident, der sidder i en femårsperiode. Medlemmerne af nationalforsamlingen vælges ved almindeligt valg, og de nominerer statsministeren, der formelt udpeges af præsidenten. De udnævner endvidere dommerne i højesteret sammen med statsministeren og præsidenten.
Efter uafhængigheden i 1975 etablerede Det afrikanske parti for Guinea-Bissau og Kap Verdes uafhængighed (PAIGC) et etpartisystem. Partiet skiftede navn til Det afrikanske parti for Kap Verdes uafhængighed (PAICV) i 1980, da Kap Verde ville løsrive sig fra Guinea-Bissau på grund af uroligheder i Guinea-Bissau.
I 1991 gav PAICV efter for presset om at indføre flerpartivalg, og det første blev vundet af Bevægelsen for demokrati (MpD). MpD fik flertallet i nationalforsamlingen og gik sejrende ud af præsidentvalget. I 2001 vandt PAICV præsidentvalget og fik flertallet i nationalforsamlingen.
Kap Verde er et stabilt demokrati, og valgene bliver anset som frie og retfærdige. Landet har en fri presse og et velfungerende retsvæsen.
Kap Verdes første nationalforsamlingsvalg fandt sted i juni 1975. Fra starten kunne kun medlemmer af PAIGC stille op. Fra valget i 1985, hvor antallet af sæder blev udvidet til 83 kunne uafhængige kandidater stille op, dog kun hvis de var godkendt af PAICV.
I 1990 blev Kap Verde et af de første lande i Afrika, som afskaffede etpartistyret og indførte demokrati. Antallet af sæder var da på 79, hvilket blev reduceret til 72 i 1995. 
Herunder ses fordelingen på partier af pladser i parlamentet ved valgene fra 1995 og frem.
Det afrikanske parti for Kap Verdes uafhængighed (Partido Africano da Independência de Cabo Verde, PAICV)
Øgruppen Kap Verde består af 10 hovedøer og 8 mindre øer, som er inddelt i to øgrupper: Barlaventos (nordlige øgruppe) og Sotaventos (sydlige øgruppe). 
Alle øerne er vulkanske, og en aktiv vulkan findes på den ene ø, Fogo ("Pico de Fogo" – Ildbjerget). De seneste udbrud var i 1951, 1995 og 2014.
Størstedelen af Kap Verdes befolkning bor i hovedstaden Praia eller på øen Santiago. I alt 55 % af befolkningen (265.066 pr. 2005) bor på denne ø.
Kap Verde er en lille nation, som mangler resurser og har oplevet store kriser og mangel på vand (landet har ingen ferskvandskilder). Landbrug er vanskelig på grund af mangel på regn og begrænset til kun fire af øerne i det meste af året. Størstedelen af landets BNP stammer fra serviceindustrien. Kap Verdes økonomi har været stærkt stigende siden slutningen af 1990'erne, og landet har nu en gennemsnitlig levestandard. Kap Verde har tætte bånd til Portugal på det økonomiske plan og har knyttet sin valuta op mod den portugisiske escudo, siden 1999 til euro.
Den tidligere portugisiske statsminister José Manuel Durão Barroso, der i 2004 blev præsident for Europa-Kommissionen, har lovet at hjælpe Kap Verde til at blive bedre integreret med EU via et udvidet samarbejde med Portugal. I marts 2005 opfordrede den tidligere portugisiske præsident Mário Soares EU om at indlede medlemskabssamtaler med Kap Verde, hvilket dog ikke er blevet taget til følge.
De fleste indbyggere på Kap Verde er mulatter, der er efterkommere af hvide portugisiske nybyggere og sorte afrikanske slaver. Europæiske forfædre inkluderer også spanske og italienske sømænd, som fik tildelt land på øerne af Portugal, samt portugisiske jøder, som flygtede fra inkvisition. I tillæg har Kap Verde hollændere, englændere, franskmænd, arabere, amerikanere, brasilianere, kinesere fra Macau og jøder fra Libanon og Marokko. Alle disse indgår i det, som omtales som mestiçobefolkningen, det vil sige personer med både europæisk og ikke-europæisk herkomst.
De fleste portugisere flyttede fra Kap Verde i forbindelse med landets selvstændighed i 1975.
Der bor flere kapverdere uden for landet end i Kap Verde selv. Der er store kapverdiske samfund i USA (500.000), Portugal (80.000) og Angola (45.000). Der er også et større antal kapverdere i São Tomé og Príncipe, Senegal, Brasilien, Guinea-Bissau, Frankrig, Spanien og i Nederland.
De fleste indbyggere (93,2 %) tilhører Den katolske kirke, men troen er påvirket af lokale traditioner. 6,8 % af indbyggerne er protestanter.
De første katolske præster kom til øerne i 1462. Fransiskanerne kom i 1466, og i 1532 blev der oprettet et bispedømme, Santiago de Cabo Verde, som også omfattede Afrikakysten mellem Gambiafloden og Kap Palmas. Jesuitterne virkede der mellem 1604 og 1642, og i 1656 kom de første kapucinere. I dag (2006) er de fleste af præsterne enten kapverdere eller goanesere. Et nyt bispedømme, Mindelo, blev oprettet i 2003 og omfatter den nordlige ørække (Barlavento). 
Protestanterne udgør en lille minoritet. De fleste er nazarenere, som indledte sit missionsarbejde der i 1903. Adventisterne etablerede en kirke på øerne i 1935.
Kap Verdes officielle sprog er portugisisk og det sprog, som bliver brugt i skoleundervisningen, administration og medier. I det daglige er kreolsk, der indeholder en blanding af portugisiske og vestafrikanske ord, udbredt. Der findes mange varianter af kreolsk på Kap Verde, og forskellen mellem varianterne kan være betydelig mellem hver enkel ø. Hovedskellet er mellem de sydlige (Sotavento) og nordlige (Barlavento) dialekter.
Næsten hele ordforrådet stammer fra portugisisk, men grammatikken har mange fællestræk med andre kreolsprog. Verber bøjes ikke i person, og der er få uregelmessige verber. Dialekten på São Vicente er nærmest portugisisk, og bádiu fra det indre af Santiago er mere som Guinea-Bissau-kreolsk. Kapverdiansk har mange lighedstræk med papiamento på de Nederlandske Antiller.
Det er efter selvstændigheden kommet en del litteratur på de forskellige kreolske dialekter, specielt på bádiu, som bliver talt på hovedstadsøen Santiago og São Vicente. Kreolsprogets prestige er steget, og en organisation (ALUPEC) arbejder på at gøre Santiagos version af kreolsk til landets officielle sprog. Forskellen mellem de kreolske dialekter på de forskellige øer har imidlertid været en stor hindring for en ændring. Tradition og det forhold, at eliten behersker portugisisk, er andre hindringer.
Kap Verdes kultur reflekterer landets portugisiske og afrikanske rødder. Kendte musikformer er morna, koladera, funana (Santiago), batuku (Santiago), finason (Santiago), mazurka, valza (vals), kontradanza og lundum (Boa Vista). Koladera har fået moderniserede former, som kola-zouk, zouk love og pasada. Morna er en kapverdisk musikform i samme genre som portugisisk fado, brasiliansk modinha og argentinsk tango. Teksterne er som regel på kreolsk, og instrumenterne, som bliver brugt, er klarinet, cavaquinho, harmonika, ferrinho (en metalstang man skraber på med en ske eller kniv, for at holde rytmen i funana), violin, piano, cimboa (en enstrenget violin), skarptrommer (brugt i tabanka-optog), konkylier (brugt i tabanka-optog) og guitar. Kizomba er blevet populært på øerne de seneste år, men er oprindeligt en angolansk musikstil.
Hver af Kap Verdes ni øer har sin favorit blandt de forskellige stilarter. Mest afrikansk indflydelse finder man på Sotavento, øgruppen i syd, hvor funana, batuku, finason og koladera dominerer. I Barlavento, øgruppen i nord, dominerer den europæiske påvirkning. Her findes blandt andet morna, vals, mazurka og kontradanza. Lundum er i dag så godt som forsvundet, men kan fortsat opleves ved private fester. 
Den kendte jazzmusiker Horace Silver er halvt kapverdisk. Hans hit Cape Verdean Blues fra 1965 er den eneste med klar reference til barndomshjemmet, hvor faren og hans venner jammede med udgangspunkt i traditionelle sange. Ellers finder man kapverdere i både Duke Ellingtons orkester og Machitos latinske orkester.
Mest kendt er måske sangerinden Cesária Évora, der blandt andet har gæstet Danmark flere gange. Sangen "Petit Pais" refererer til flere af de ovennævnte musikgenrer på Kap Verde.
I de senere år er der opstået en del turisme på øen Sal, hvor den internationale lufthavn, Amílcar Cabral International Airport, også ligger. Øen er flad og gold, men har lange sandstrande langs sydkysten. Passatvinden og de meget stejle vulkanske øer gør stedet ideelt til surfing og vindsurfing, der også er en væsentlig del af kernen i turismen på Sal. Den lokale befolkning på Sal er meget begrænset. På de øvrige øer er turismen meget begrænset. Her kan sproget udgøre en barriere, da kun få taler engelsk.
Kap Verde har 1.100 km vej, hvor 858 km er asfalteret. Der findes ingen jernbaner.
Kap Verdes lokale flyselskab Cabo Verde Airlines (TACV)  blev i 2017 afløst af Binter Airlines, hjemmehørende på Kanarieøerne, på alle indenrigsflyvninger. TACV opererer stadig med ruter til udlandet.

Kapkolonien var en koloni i det der i dag er Sydafrika, etableret af det hollandske Ostindiske kompagni i 1652 med grundlæggelsen af Kapstaden. Den blev grundlagt som en mellemstation for skibe, der sejlede mellem Holland og Batavia. Denne rolle beholdt kolonien længe, men senere bevægede nybyggere sig ind i landet og opdyrkede det. Nybyggerne kom hurtigt i konflikt med khoikhoier ("hottentotter") og sanfolket ("Buskmænd"). 
Storbritannien besatte kolonien i 1795 og annekterede den endeligt i 1806. De fortsatte konflikter mellem nybyggerne, de såkaldte boere, og de indfødte gjorde, at briterne i 1820 igangsatte en kampagne for at få briter til at slå sig ned i kolonien. Frem til dette tidspunkt havde det nederlandske sprog været enerådende, men nu begyndte engelsk at gøre sig gældende. 
I årene 1836 til 1840 flyttede mængder af misfornøjede boere i det, som blev kendt som Great Trek, ud af kolonien over floderne Oranje og Vaal og etablerede en række boerrepubliker, deriblandt Sydafrikanske republik (Transvaal) og Oranjefristaten. De næste 100 år skulle området præges af konflikter mellem briter og boere, en konflikt, som kulminerede i første og anden boerkrig. Med den britiske sejr i 1902 blev Oranjefristaten og Sydafrikanske republik britiske kolonier, og Kapkolonien sluttede sig til disse i Sydafrikanske union i 1910.
Kapkolonien var længe helt afhængig af landbrug. Fundet af diamanter i Kimberley i 1871 udløste en strøm af kolonister fra Europa, hovedsagelig briter, og der opstod store minesamfund i Kapkolonien. Cecil Rhodes blev gennem denne minedrift en mægtig mand, og han brugte sin position til at fremme britisk imperialisme. Han blev senere statsminister i kolonien, men måtte gå af som resultat af et mislykket kupforsøg i Transvaal, kendt som Jameson Raid. 
Kapkolonien havde et areal som tilsvarede Kap-provinsen, og den strakte sig fra Atlanterhavskysten ind i landet og østover langs den sydlige kyst. Kolonien udgjorde cirka halvdelen af dagens Sydafrika. Grænsen mod øst gik til slut langs Fish River efter flere krige mod xhosaerne. I nord var floden Oranje, også kendt som Gariep, længe grænsen, men noget land mellem floden og den sydlige grænse af Botswana blev senere lagt til kolonien.
Den hollandske bosætning i området begyndte i marts 1647, da "Nieuwe Haarlem" led skibbrud. De skibbrudne byggede et lille fort, som de kaldte "Sand Fort af Kap Det Gode Håb". De blev der i næsten et år, før de blev reddet af en flåde på tolv skibe under ledelse af W.G. de Jong. Efter at de var tilbagevendt til Holland, forsøgte nogle af de skibbrudne at overtale det hollandske Ostindiske kompagni (VOC) til at åbne et handelscenter ved Kap.
En ekspedition på 90 calvinist–nybyggere, under ledelse af Jan van Riebeeck, grundlagde den første permanente bosætning nær Kap Det Gode Håb i 1652. Van Riebeeck var på et af redningsskibene, som var kommet de skibbrudne sømænd til undsætning, og da han så landet, bestemte han sig for at rejse tilbage. De ankom til stedet, hvor Kapstaden nu ligger den 6. april 1652 med de fem skibe:
"Dromedaris".Koloniens egentlige grundlæggelse skete i 1671 med det første landkøb fra khoikhoierne (kaldt "hottentotter" af nybyggerne) på indersiden af de oprindelige grænser til fortet, som blev bygget af van Riebeeck.
De tidligste kolonister var for det meste fra den lavere arbejderklasse og viste en ligegyldig holdning til at udvikle kolonien, men efter at en kommissionær blev sendt ud i 1685 for at skaffe flere nybyggere, tiltrak kolonien sig en mere hengiven gruppe af immigranter. Franske flygtninge ankom til Kap efter at have forladt deres land efter ophævelsen af Nantes-ediktet. Denne lille gruppe af immigranter havde en mærkbar indflydelse på de hollandske nybyggeres karakter. Takket være politikken, som blev indført i VOC, som dikterede, at skolerne udelukkende skulle undervise på nederlandsk og strenge love om forsamlinger, ophørte de franske huguenotter inden midten af det 18. århundrede med at opretholde deres identitet, og kendskabet til fransk forsvandt.
Kapkolonisterne skaffede sig senere alt landet fra khoikhoierne mod nord og øst fra deres base i Kapstaden. Et stort antal khoikhoier blev dræbt af kolonisterne. Foruden de, som døde i krig, blev hele khoikhoistammer alvorligt skadet ved udbrud af koppeepidemier i 1713 og 1755. Nogle få stammer bevarede deres uafhængighed, men majoriteten af khoikhoierne tog arbejde hos kolonisterne som hyrder. Den hollandske regering indførte i 1787 en lov, som underlagde de nomadiske khoikhoier visse restriktioner. Den direkte effekt af denne lov var, at khoikhoierne blev endnu mere afhængige af bønderne eller tvang dem til at migrere nordover ud af kolonien. De, som valgte at drage væk, blev mødt med fjendtlighed af deres gamle fjender, sanfolket, som boede på sletterne fra Nieuwveld– og Sneeuberge-bjergene til Oranje.
Eftersom de europæiske kolonister fortsatte med at presse sig indover i sanfolkets territorium, kom de i kontakt med dem. Bøndernes kvæg og får, som kun var vogtet af khoikhoi–hyrder, var meget fristende at stjæle for sanfolket. Repressalier fulgte, og situationen blev så anspændt, at det virkede for myndighederne, som om den eneste sikre vej at fortsætte, var at udrydde sanfolket helt. Krigeriske bander, kendt som "kommandoer", drog ud for at udrydde sanfolket. Inden for en periode på seks år skal kommandoerne have dræbt eller tilfangetaget op mod 3000 san. Ud af organiseringen af disse kommandoer med deres feltkommandanter og feltkornetter fremvoksede systemet for den lokale styreform i de hollandsk–bosatte distrikter i Sydafrika.
De hollandske kolonister importerede også arbejdere fra Indien, Indonesien, Madagaskar og Mozambique. Fra disse arbejdere stammer Cape Coloureds, som i dag udgør majoriteten af befolkningen i dagens Western Cape–provins.
Hverken fjendtlighederne over for de indfødte eller kampen for at få landbruget til at lønne sig på Karoo eller veld forsinkede udviklingen for kolonisterne i lige så høj grad, som VOC's snæversynede og tyranniske politik. Kompagniet stoppede koloniens åbne immigration, monopoliserede handelen, slog de administrative, lovgivende og dømmende instanser sammen, fortalte bønderne, hvad de skulle dyrke og krævede en stor procentandel af hver bondes avl og trakasserede dem i øvrigt.
Kompagniet etablerede i 1745 en magistrat i Swellendam for at kontrollere emigranterne og et nyt i Graaff Reinet i 1786. Myndighederne erklærede, at Gamtoos skulle være koloniens østlige grænse, men emigranterne krydsede den snart. For at undgå konflikter med krigeriske, afrikanske stammer, som rykkede syd- og vestover fra det østlige, centrale Afrika, gik hollænderne i 1780 med til at gøre Fish River til koloniens grænse. De hårdt skatteplagede boere i grænsedistrikterne, som ikke fik beskyttelse mod afrikanerne, udviste i 1795 embedsmænd fra VOC og etablerede et uafhængigt styre ved Swellendam og Graaff Reinet.
Holland bukkede under for den franske hær under Napoleon Bonaparte i 1795. Hollands svaghed førte til, at en britisk armé under general James Henry Craig drog til Kapstaden for at sikre kolonien for statholder prins Vilhelm V af Oranje mod franskmændene. Guvernøren i Kapstaden nægtede først at bøje sig for ordrerne fra prinsen, men efter at briterne truede med at bruge magt, kapitulerede han. En af grundene til, at han gav efter, var, at khoikhoierne deserterede fra deres tidligere herrer og flokkede sig om briterne. Boerne i Graaff Reinet overgav sig ikke, før en hær blev sendt mod dem, og i 1799 og igen i 1801 gjorde de oprør. Kolonien kom i februar 1803 under kontrol af den Bataviske Republik som et resultat af Amiensfreden. Republikken indførte mange reformer, som kom oven i dem, som briterne havde indført under deres otte år lange styre. General Craig havde for eksempel afskaffet brugen af tortur i domstolsapparatet.
De første af mange krige mod xhosaerne blev udkæmpet, da Kapkolonien blev overført til Storbritannien. Xhosaerne, som krydsede kolonigrænsen, blev kastet ud af distriktet mellem floderne Sundays og Fish, kendt som Zuurveld, et slags neutralt område. Én gang før 1811 havde xhosaerne indtaget det neutrale område og angrebet kolonisterne. For at kaste dem ud fra Zuurveld gik oberst John Graham ind i området med en hær af blandede etniciteter i december 1811, og xhosaerne blev drevet over Fish River. Om oberst Grahams hovedkvarter opvoksede der en landsby, som bar hans navn, Graham's Town, som senere blev til Grahamstown.
En konflikt spidsede til mellem Kapkoloniens regering og xhosaerne i 1817. Den umiddelbare årsag var et forsøg fra koloniens myndigheders side på at håndhæve tilbageleveringen af noget stjålet kvæg. 22. april 1817 angreb xhosaerne Grahamstown, ledet af en profethøvding som hed Makana. Grahamstown var beskyttet af en håndfuld hvide soldater. Hjælp ankom tidsnok, og angrebet blev slået tilbage. Parterne blev da enige om, at landet mellem floderne Fish og Keiskamma skulle være neutralt territorium.
Krigen i 1817–19 førte til den første bølge af immigration af britiske nybyggere i betydelig skala, en hændelse med langtrækkende konsekvenser. Den daværende guvernør, Charles Henry Somerset, hvis aftaler med xhosahøvdingerne havde vist sig ugennemførlige, ønskede at rejse en barriere mod xhosaerne ved at få hvide kolonister til at slå sig ned i grænseregionen. Efter råd fra lord Somerset stemte parlamentet i 1820 for at bruge £ 50.000 til at fremme migration til Kap, noget som fik 4000 briter til at emigrere. Disse immigranter, som i dag er kendt som nybyggerne i 1820, udgjorde Albanybosætningen, senere Port Elizabeth. Disse gjorde Grahamstown til deres hovedkvarter. Dette var primært ment som et tiltag for at sikre grænseområdet, og den blev af den britiske regering hovedsagelig regnet som en måde at finde arbejde for nogle tusind af de arbejdsløse i Storbritannien. Men migrationen havde langtrækkende virkninger, som dets organisatorer ikke havde tilsigtet. Nybyggerne, som kom fra næsten alle dele af de britiske øer og fra næsten alle samfundslag, beholdt deres stærke loyalitet over for Storbritannien. I tidens løb blev de en modpart til de hollandske kolonister.
Ankomsten af disse immigranter introducerede også det engelske sprog i Kap. Engelsksprogede dekreter blev udgivet for første gang i 1825, og i 1827 brugtes der også engelsk i retssager. Men hollandsk var ikke forkastet, og kolonisterne blev stort set tosprogede.
Kolonien blomstrede, men mange hollandske bønder var lige så misfornøjede med britisk styre, som de havde været med VOC, selv om deres misnøje ikke handlede om de samme sager. Herrnhutiske missionærer havde i 1792 etableret sig med tanke på khoikhoierne, og i 1799 begyndte London Missionary Society sine forsøg på at konvertere både khoikhoierne og xhosaerne. Missionærernes forsvar af khoikhoierne skabte meget misnøje blandt majoriteten af kolonisterne. Deres konservative syn fortsatte, for i 1812 blev der udstedt et dekret, som gav magistraterne magten til at have khoikhoibørn som lærlinge under forhold, der mindede om slaveri. I mellemtiden blev bevægelsen for afskaffelse af slaveri stærkere i England, og missionærerne appellerede til både kolonister og Storbritannien.
En hændelse, som udspandt sig i 1815 og 1816, bidrog meget til at gøre de hollandske pionerer permanent fjendtlige ovenfor briterne. En bonde, som hed Bezuidenhout, nægtede at adlyde en indkaldelse, han havde fået, efter en klage fra en khoikhoi var blevet registreret. Han skød på mændene, som blev sendt for at arrestere ham, og han blev dræbt af modilden. Dette førte til et mindre oprør. Da det blev slået ned, blev fem ringledere offentlig hængt af briterne ved Slagter's Nek hvor de oprindelig havde sværgeet at kaste "de engelske tyranner" ud. Modviljen, som hængningen af disse mænd førte med sig, blev forstærket af omstændighederne ved henrettelsen, idet skafottet, som oprørerne blev hængt fra, kollapsede under deres vægt, og mændene blev derefter hængt én efter én. De meget religiøse, hollandske nybyggere troede, at kollapsen af skafottet var Guds handling. Et dekret, som blev udstedt i 1827 afskaffede de gamle, hollandske domstole "landdrost" og "heemraden" og skiftede dem ud med bofaste magistrater. Dekretet stipulerede videre, at alle juridiske sager fra nu af skulle føres på engelsk. Et efterfølgende dekret i 1828 gav samme rettigheder til khoikhoierne og andre frie farvede mennesker som til hvide, efter at missionærerne havde kæmpet for deres rettigheder.
Et andet dekret i 1830 indførte strenge straffe for hård behandling af slaver, og til slut blev frigørelsen af slaver proklameret i 1834. Hver af disse dekreter afstedkom vrede fra bønderne rettet mod regeringen. For dårlig kompensation til slaveejerne og mistillid  til betalingsformen førte til megen misnøje. I 1835 startede trenden atter med, at bønder trak ind i det ukendte land for at undslippe urimelige regeringer. Migrationen uden for koloniens grænser havde faktisk været kontinuerlig i 150 år, men var nu af langt større proportioner.
På den østlige grænse opstod yderligere problemer mellem myndighederne og xhosaerne. 11. december 1834 dræbte en kommandoafdeling en høvding af højere grad. En hær på 10.000 mænd ledet af Macomo, bror til den dræbte høvding, gik over grænselandet, plyndrede og brændte landsbyerne og dræbte alle, som gjorde modstand. En koloni af frisatte khoikhoier var blandt dem, som led mest. Disse havde i 1829 fået lov til at slå sig ned ved Kat–dalen af britiske myndigheder. Der var få soldater i kolonien, men guvernør Benjamin d'Urban reagerede hurtigt, og alle disponible styrker blev samlet under oberst Harry Smith, som nåede Graham's Town den 6. januar 1835, seks dage efter nyhederne om oprøret var nået Kapstaden. Briterne kæmpede mod xhosaerne i ni måneder, før fjendtlighederne var slut den 17. september 1838 med underskrivelsen af en ny fredsaftale, som anerkendte, at hele landet til Kei skulle være britisk. Dets indbyggere blev erklæret for britiske undersåtter. Et administrationscentrum blev valgt og givet navnet King William's Town.
Den britiske regering satte ikke pris på sir Benjamin d'Urban's handlinger. Den britiske kolonisekretær, lord Glenelg, erklærede i et brev til kongen, at "Kapkoloniens store ondskab består i dens omfang", og krævede at grænserne skulle flyttes tilbage til floden Fish. Han fik også d'Urban afskediget fra embedet i 1837. "Kafferne," sagde lord Glenelgs udsending 26. december, "havde en retfærdig begrundelse for krig. De måtte vise misnøje og drog afmægtige ud for at hævne en række tilranelser." Denne holdning mod xhosaerne var en af de mange grunde trekboerne opgav for at forlade Kapkolonien. Great Trek som den kaldes, varede fra 1836 til 1840. Trækkerne som talte cirka 7000, grundlagde samfund med styreform med republikanske træk på den anden side af floderne Oranje og Vaal og i Natal. I Natal havde britiske immigranter slået sig ned i forvejen. Fra nu af sluttede Kapkolonien med at være det eneste europæiske samfund i Sydafrika, selv om det var det mest dominerende i mange år.
De migrerende boere skabte betydelige problemer på begge sider af floden Oranje, hvor boerne, basothoer, san og griquaer kæmpede om herredømmet, mens Kapregeringen bestræbte sig på at beskytte rettighederne til de indfødte. På råd fra missionærer som udøvede stor indflydelse på alle ikke–hollændere, blev et antal indfødte stater anerkendt og subsidieret af Kapregeringen med mål om at skabe fred på den nordlige grænse. Den første "aftalestat" som blev anerkendt var Griqualand West til griqua–folket. Efterfølgende stater blev anerkendt mellem 1843 og 1844. Mens den nordlige grænse blev mere sikker, var tilstanden på den østlige grænse forfærdelig; regeringen var enten ikke i stand til eller ikke villig til at beskytte bønder fra xhosaerne.
Andre steder gjorde kolonien fremskridt. Forandringen fra slaveri til brug af frie arbejdere viste sig at være fordelagtig for bønderne i de vestlige provinser. Et effektivt Uddannelsessystem blev adopteret, takket være John Herschel, en astronom som levede i Kapkolonien fra 1834 til 1838. Vejstyrer blev etableret, som viste sig at være meget effektive i etableringen af nye veje. Et nyt husdyrhold, fåreopdræt, supplerede den oprindelige hvededyrkning, kvægdrift og vinproduktion. Inden 1846 blev uld landets mest værdifulde eksportartikel. En lovgivende forsamling blev etableret i 1835 som gav kolonisterne del i magten.
Nok en krig med xhosaerne, kendt som øksekrigen, brød ud i 1846, da en khoikhoieskorte, som var blevet lænket til en xhosatyv med håndjern, blev myrdet, mens han transporterede manden til Graham's Town for at blive stillet for retten efter at have stjålet en økse. Nogle xhosaer angreb og dræbte eskorten. Xhosaerne nægtede at overlevere morderen, og der blev erklæret krig i marts 1846. Ngqikaerne var den vigtigste stamme som deltog i krigen, assisteret af tambukierne. Xhosaerne blev besejret den 7. juni 1846 af general Somerset på Gwangu, nogle få kilometer fra Fort Peddie. Men krigen fortsatte til Sandili og høvdingen til ngqikaerne overgav sig. Andre høvdinger fulgte gradvist efter, og inden 1848 var xhosaerne blevet fuldstændig kuet efter 21 måneder med kampe.
I december 1847, det som skulle blive den sidste måned i øksekrigen, nåede Harry Smith Kapstaden med båd for at blive den nye guvernør i kolonien. Han ændrede Glenelgs politik kort tid efter ankomsten. Han offentliggjorde en proklamation den 17. december 1847, hvor han udvidede koloniens grænser nordover til Oranje og østover til floden Keiskamma. I et møde med xhosahøvdingerne den 23. december annoncerede han annekteringen af landet mellem Keiskamma og floden Kei til den britiske trone. Dermed havde han taget territoriet tilbage, som blev opgivet af lord Glenelg. Landområderne var rigtignok ikke indlemmet i Kapkolonien, men i stedet gjort til et afhængig område under navnet Britisk Kaffraria. En stund accepterede xhosaerne de nye myndigheder, da de stort set blev overladt til sig selv. Guvernøren var optaget med andre vigtige sager, heriblandt indførelsen af britisk styre over boerne på den anden side af Oranje og etablering af fredelige relationer med boerne i Transvaal.
Et forslag om at gøre Kapkolonien til en fangestation førte til en krise. Et rundskriv skrevet i 1848 af jarl Henry George Grey som dengang var kolonisekretær, blev sendt til guvernøren i Kap, i tillæg til andre koloniguvernører, og bad dem bringe på det rene, hvad kolonisterne tænkte om at tage imod en vis mængde fanger. Jarlen havde tænkt at sende irske bønder, som var blevet drevet til kriminalitet af hungersnøden i Irland i 1845 til Sydafrika. På grund af en misforståelse blev en båd ved navn "Neptune" sendt til Kapkolonien før kolonisternes mening var blevet modtaget. Båden havde 289 fanger om bord, blandt dem den kendte irske oprører John Mitchel og hans kolleger. Da nyheden om at dette fartøj var på vej nåede Kap, blev folk voldelig oprømte og etablerede en antifangeforening, vis medlemmer forpligtede sig på at afstå fra enhver samhandling med enhver person som kunne associeres "med landgangen, forsyningen eller ansættelsen af fanger". 
Sir Harry Smith, konfronteret med voldelig offentlig agitation, gik med på ikke at slippe fangerne på land, da "Neptune" ankom i Simon's Bay 19. september 1849. I stedet blev de holdt om bord i skibet, til han fik ordre om at sende dem andre steder. Da hjemmeregeringen blev klar over sagens tilstand, blev der sendt ordre om at sende "Neptune" til Tasmanien. Skibet lettede anker efter at have ligget i Simon's Bay i fem måneder. Agitationen forsvandt ikke uden yderligere progression, da den førte til en anden bevægelse, som søgte at skaffe en fri, repræsentativ styresmagt for kolonien. Den britiske regering indvilgede dette krav som var blevet lovet af lord Grey, og en konstitution blev etableret i 1854 med en frihed, som næsten ikke var set før.
Kontroversen havde knapt lagt sig, da kolonien igen blev involveret i krig. Xhosaerne var bitre for sit tab af uafhængighed og havde siden forrige krig i hemmelighed forberedt sig på en ny kamp. Smith blev informeret om den øgende truende holdningen til de indfødte og drog til grænseregionen. Her tilkaldte han Sandili og de andre høvdinge til et møde. Sandili nægtede at adlyde, og guvernøren erklærede ham afsat fra sit høvdingesæde på en forsamling med de andre høvdinge i oktober 1850. Han udnævnte en engelsk magistrat, Mr. Brownlee, til at være midlertidig høvding af ngqika–stammen. 
Det så ud til at guvernøren troede han kunne forhindre krig og at Sandili kunne arresteres uden væbnet modstand. Oberst George Mackinnon, som var blevet sendt ud med en lille hær med mål at sikre sig høvdingen, blev angrebet den 24. december 1850 i en trang kløft af et stort antal xhosaer. Han var tvunget til at trække sig tilbage efter at have mistet nogle mænd. Dette lille slag udløste et generelt oprør i hele ngqika–stammen. Nybyggere i militærlandsbyer, som var blevet etableret langs grænsen, blev fanget i et overraskelsesangreb, efter at de havde samlet sig for at fejre juledag. Mange af dem blev dræbt, og deres huse blev sat i brand.
Andre tilbageslag fulgte hurtigt efterfølgende. Størstedelen af xhosapolitiet deserterede, mange af dem tog sine våben med sig. Opmuntret af sin indledende succes, omringede xhosaerne Fort Cox, hvor guvernøren var stationeret med et lille antal soldater, og angreb med en voldsom styrke. Flere mislykkede forsøg blev gjort på at dræbe sir Smith, og han måtte finde en flugtvej. I spidsen for 150 geværmænd til hest, fulgt af oberst Mackinnon, galopperede han ud af fortet og red til King William's Town gennem tung fjendtlig ild, en distance på 19 km.
Imens dukkede en ny fjende op. Cirka 900 af khoikhoierne ved floden Kat, som i tidligere krige havde været faste allierede af briterne, sluttede sig til sine tidligere fjender, xhosaerne. Khoikhoierne havde tjent som soldater i tidligere krige. Kaps ridende geværmænd bestod stort set af khoikhoier. De klagede over at de ikke havde modtaget samme behandling som andre, som tjente i forsvaret af kolonien. De mente, at de ikke havde fået kompensation for deres tab, og på forskellig vis følte de, at de var en såret og dårlig behandlet etnisk gruppe. En hemmelig alliance blev dannet med xhosaerne for med våbenmagt at fjerne europæerne og etablerede en khoikhoi–republik. Deres oprør blev fulgt af khoikhoierne ved andre missionstationer, og nogen af khoikhoierne i Kaps ridende geværmænd fulgte deres eksempel, inklusiv nogle af de samme mænd, som havde eskorteret guvernøren fra Fort Cox. Men mange af khoikhoierne forblev loyale, og mfenguerne stod på samme vis ved briternes side.
Efter at forvirringen efter overraskelsesangrebet havde lagt sig, vendte Smith og hans styrke krigens gang mod xhosaerne. Amatola-bjergene blev stormet, og Sarhili, den øverste høvding, som i hemmelighed havde assisteret ngqikaerne hele tiden, blev hårdt straffet. I april 1852 blev Harry Smith kaldt tilbage af jarl Grey som anklagede ham, uretmæssig efter hertugen af Wellingtons mening, for at have ønsket at udløse krigen, og han blev efterfulgt af generalløjtnant Cathcart. Sarhili blev igen angrebet og kuet. Amatolas var nu renset for xhosaer, og små forte blev sat op for at forhindre at de blev besat igen.
De britiske kommandanter manglede udstyr, og det var ikke før i marts 1853, at den største af krigene i grænseområderne blev ført til ende, efter tabet af flere hundrede britiske soldater. Kort tid efter blev Britisk Kaffraria gjort til britisk kronkoloni. Khoikhoi–bosætningen ved Kat vedblev, men khoikhoiernes magt indenfor kolonien var knust.
Xhosa–stammerne gav kolonien få problemer efter krigen. Dette skyldtes hovedsagelig en ekstraordinær vrangforestilling som voksede frem blandt xhosaerne i 1856 og førte til at cirka 50.000 mennesker døde i 1857. Denne hændelse er en af de mest utrolige tilfælde af fejlplaceret tro som er nedtegnet i historien. Xhosaerne havde ikke accepteret sit nederlag i 1853 som afgørende og forberedte sig på at genoptage kampen mod europæerne.
En sygdom spredte sig i 1854 blandt xhosaernes kvæg. Den blev antaget at sygdommen havde spredt sig fra nybyggernes. Resultatet var udstrakt kvægdød, og xhosaerne troede at dødsfaldene skyldtes ubuthi, eller heksekunst. En pige som hed Nongqawuse gik i maj 1856 for at hente vand fra en dam nær mundingen af Gxarha-floden. Da hun kom tilbage, fortalte hun sin onkel Mhlakaza, at hun havde mødt tre ånder ved dammen. De fortalte hende, at alt kvæg skulle slagtes og afgrøderne ødelægges. Dagen efter ødelæggelserne ville de døde xhosaer vende tilbage og hjælpe med at smide de hvide ud. Forfædrene skulle bringe kvæg med sig for at erstatte det dræbte kvæg. Mhlakaza troede på profeten og tog den med til høvding Sarhili.
Sarhili gav ordre om at kommandoen fra ånderne skulle adlydes. Til at begynde med blev xhosaerne beordret til at ødelægge det fede kvæg. Nongqawuse hørte overnaturlige lyde, da hun stod i floden, hvor ånderne først havde dukket op. Dette blev tolket af hendes onkel som ordre til at dræbe flere og flere af kvæget. Efterhvert gav ånderne ordre om at ingen af deres dyr i alle deres flokke skulle leve, og hvert kornfrø skulle ødelægges. Dersom det blev gjort på en given dato, skulle myriader af kvæg skønnere end det som blev slagtet dukke op fra jorden, mens store marker af korn, klar til høst, pludselig ville dukke op. De døde skulle stå op, problemer og sygdom forsvinde, og ungdom og skønhed skulle komme til alle. Vantro og de hadede hvide mænd skulle forsvinde på dagen.
Folket hørte og adlød. Sarhili er antaget af mange mennesker at have været igangsætteren af profeterne. Det er sikkert at nogen af de største høvdinger troede, at de handlede i forberedelse af en sidste kamp med europæerne, deres plan var at kaste hele xhosanationen, fuldt bevæbnet og motiverede, mod kolonien. Troen på profeten blev styrket af generalløjtnant George Cathcarts  dødsfaldet i Krimkrigen i 1854. Hans død blev tolket som indblanding fra deres forfædre.
Nogen troede hverken på profeterne eller søgte succes i krig, men ødelage deres sidste rester af mad i lydig troskab til høvdingens ordre. Et voldsomt antal af folket handlede, enten i sublim tro eller i lige stor lydighed. Store kraaler blev også forberedt for det lovede kvæg, og store skindsække til at holde mælken som snart skulle være mere almindelige end vand. Til slut kom dagen som ifølge profeterne skulle bringe med sig jordens paradis. Solen steg og sank, men ingen forventede et mirakel skille ske. Høvdingerne som havde planlagt at kaste de motiverede krigere mod kolonien havde begået en utrolig fejl i at ikke samle nationen under undskyldning om at bevidne opstandelsen. De indså sin fejl for sent og forsøgte at rette på situationen ved at ændre opstandelsen til en anden dag, men ren fortvivlelse havde taget pladsen til håbet og troen, og det var bare sultende og tryglende, at xhosaerne søgte briterne.
Ifølge bogen War of the Axe gjorde kolonisterne hvad de kunne for at redde liv, men tusindvis døde. I deres ekstreme hungersnød vendte mange xhosaer sig til kannibalisme, og et tilfælde af forældre som spiste sit eget barn er bekræftet. Blandt de overlevende var pigen Nongqawuse, men hendes onkel døde. En farverig beretning om hele hændelsen findes i G.M. Theal's History and Geography of South Africa (3. udgave, London, 1878). Det affolkede land blev derpå befolket af europæiske nybyggere, blandt dem medlemmer af den tyske legionen som havde tjent med den britiske hær i Krim, og cirka 2000 driftige nordtyske immigranter som viste sig at være en værdifuld berigelse for kolonien.
Historikere ser nu på denne bevægelse som en dommedagsrespons både direkte til en lungesygdom som spredte sig blandt xhosakvæget på den tid og i mindre grad til det stressede som xhosasamfundet blev påført gennem kontinuerlig tab av sit territorium og autonomi. Mindst en historiker har også antydet at det kan ses på som et oprør mod overklasserne i xhosasamfundet som brugte kvæget som et middel til at konsolidere velstand og politisk magt og som havde mistet respekten siden de ikke klarede at standse den hvide ekspansion.
Sir George Grey blev guvernør i Kapkolonien i 1854. Efter hans mening var politikken som Storbritanniens regering påførte kolonien om ikke at regere på den anden side af Oranjefloden forkert. I 1858 foreslog han en plan for en konføderation som ville inkludere hele Sydafrika, men den blev forkastet af Storbritannien. Grey holdt en åben britisk vej gennem Bechuanaland langt ind i de indre dele af Afrika og fik støtte fra missionærerne Moffat og David Livingstone. Grey forsøgte også for første gang, ved siden af missionærerne, at uddanne xhosaerne og at etablere fast britisk autoritet blandt dem, noget som xhosaernes selvødelæggelse gjorde let. På den anden side af Keifloden blev de indfødte overladt til sig selv.
Grey forlod Kapp i 1861. Under hans guvernørskab havde resourcerne i kolonien øgede med åbningen af kobber–gruberne i Little Namaqualand, mohairuldindustrien var blevet etableret og Natal gjort til en separat koloni. Åbningen i november 1863 af jernbanen fra Kapstaden til Wellington og bygningen i 1860 af den store mole i Table Bay som var længe tiltrængt på den utilgængelige kyst, markerede begyndelsen på offentlige bygværker i stor skala i kolonien. Det var mere eller mindre resultatet af at kolonien for en  stor del  styrede sig selv.
Provinsen Britisk Kaffraria blev indlemmet i kolonien i 1865 under titlen valginddelingerne til King William's Town og East London. Overføringen blev markeret med fjernelse af forbuddet mod salg af alkoholholdige drikke til de indfødte, og den frie handel i rusmidler som fulgte, havde beklagelige resultater blandt xhosastammerne. En alvorlig tørke som havde indvirkning på næsten hele kolonien i flere år, førte til stor økonomisk depression, og mange bønder led hårdt. Det var i denne periode i 1869 at strudseopdræt blev indført.
Enten det var med eller uden hjemmeregeringens ønske, fortsatte grænserne for de britiske myndigheder at udvide sig. Basothoerne som boede i de øvre dale til Oranje, havde været underlagt et semiprotektorat til den britiske regering fra 1843 til 1854, men blev overladt til sine egne resourcer da herredømmet over Oranje blev opgivet. De havnede i langvarig krigstilstand med boerne i Oranjefristaten. I en presserende petition fra høvding Moshoeshoe I blev de erklæret britiske undersåtter i 1868, og deres territorium blev del af Kapkolonien i 1871. Samme år blev den sydøstlige del af Bechuanaland annekteret af Storbritannien under navnet Griqualand West. Denne annektering var en konsekvens af opdagelsen der af rige diamantforekomster, en hændelse som skulle have langtrækkende konsekvenser.
Da diamanterne blev opdaget, oplevede Sydafrika depression i økonomien. Strudseopdrættet var i sin startfase, og landbruget var bare lettere udviklet. Boerne, med undtagelse af dem i den umiddelbare nærhed af Kapstaden, levede i primitive forhold. De handlede bare i begrænset grad med kolonien. Selv britiske kolonister var langt fra velstående. Diamantindustrien var derfor attraktiv, særlig for kolonister af britisk oprindelse. Den var også et middel til at demonstrere at Sydafrika som så ud til at være øde og fattig på overfladen, var rigt under overfladen. Det tager 40 dekar af Karoo at få et får, men det var nu muligt med nogen få kvadratmeter af diamantholdig blå jord at føde et dusin familier. Inden slutningen af 1871 havde der allerede samlet sig en stor befolkning i diamantgravene, og immigrationen øgede dramatisk. Blandt de første som søgte lykken i diamantgravene, var Cecil Rhodes.
Greys plan for en føderation af alle de forskellige kolonier i Sydafrika blev afslået i 1858 af myndighederne i Storbritannien. Henry Howard Molyneux Herbert, den 4. jarl af Carnarvon, statssekretær for kolonierne, vendte sin opmærksomhed til en føderation i Sydafrika efter at han lykkedes i at oprette en føderation i Canada. Han så for sig en lignende ordning i Sydafrika. Den repræsentative regering i Kapkolonien blev erstattet i 1872 af en "ansvarlig regering", dvs. selvstyreregering, og det nye parlament i Kapstaden modsatte sig måden som lord Carnarvon præsenterede sit forslag. 
Man vedtog en resolution den 11. juni 1875 som sagde at enhver planlægning af en konføderation måtte have sin oprindelse indenfor selve Sydafrika. James Anthony Froude, en anerkendt historiker, blev sendt af lord Carnarvon for at fremme sin politik i Sydafrika. Men den generelle offentlighed i Sydafrika så på ham som diplomat, og repræsentant for den britiske regering, og han det lykkedes derfor ikke i at få kolonisterne til at acceptere lord Carnarvons plan. Fingoland, Idutywa–reservatet og andre egne i xhosaernes grænseland blev i 1876 annekteret af Storbritannien, ud fra den forståelse at Kapregeringen skulle sørge for styret af det. Lord Carnarvon var fremdeles fast bestemt på konføderation og udnævnte nu Henry Bartle Frere til guvernør i Kapkolonien og som højkommisær i Sydafrika.
Frere havde knap indtaget embedet som højkommisær før han blev konfronteret med alvorlige problemer med indfødte i Zululand og i grænseområdet til Xhosaerne i Kapkolonien. Der var et alvorligt oprør i 1877 blandt galekaerne og gaikaerne. Det krævede en betydelig styrke af imperielle og kolonielle tropper for at bekæmpe oprøret, og krigen blev senere kendt som den niende xhosakrig. Den berømte xhosahøvding Sandili mistede livet under krigen. Efter krigen sluttede blev Transkei, eller territoriet til galekastammen, som var ledet af Kreli, annekteret af briterne. Mens krigen fremdeles foregik, gik lord Carnarvon af fra sin stilling i den britiske regering, og hans planer for konføderation blev opgivet.
Bartle Frere som havde vundet tilliden og respekten til de sydafrikanske kolonister gennem sin energiske og statsmandsagtige holdning til relationerne til de indfødtes stater, blev kaldt tilbage i 1880 af John Wodehouse, 1. jarl af Kimberley, den liberale statssekretær for kolonierne. Bartle Frere blev efterfulgt af Hercules Robinson. Griqualand West hvor  størsteparten af diamantforekomsterne lå, blev også en del af Kapkolonien.
Den katastrofale afslutning på første boerkrig i 1881 havde konsekvenser for hele Sydafrika. Et af de vigtigste resultater var den første kongres til Afrikaner Bond som blev afholdt i 1881 ved Graaf Reinet. Bevægelsen spredte sig til Transvaal og Oranjefristaten, i tillæg til Kapkolonien. Hvert land havde en provinsiel komité med distriktskomitéer. Afdelinger spredte sig i Sydafrika. Senere trak Bond i Kapkolonien sig bort fra sine republikanske afdelinger. Politikken til Bond opsummeres bedst af et uddrag fra De Patriot, en avis som blev publiceret i kolonien og som var støttespiller af Bond.
I tillæg til sine presseorganer, offentliggjorde Bond officielle udtalelser fra tid til tid som var mindre ærlige i sin tone end udtalelserne fra deres aviser. Nogen af artiklerne i Bonds oprindelige manifest kan regnes som helt neutrale, dvs. de som henviste til justitsadministrationen, ærede folket osv. Men disse klausuler var meningsløse i synet på myndighederne i Kapkolonien, for artikel 3 i manifestet talte for en fuldstændig uafhængighed (zelfstandieheid) for Sydafrika, noget som tilsvarede højforræderi mod tronen.
Eftersom Bond førte til illoyalitet og manglende underordning hos nogen ag indbyggerne i Kap, førte den også til loyalitet og patriotisme i en anden gruppe. Et flyveblad skrevet i 1885 for en association kaldt Empire League på vegne af Bond, sagde følgende:
Det er sandsynlig at mange englændere som læste Empire Leagues manifest regnede det som en uretmæssig alarm, men efterfølgende hændelser beviste fornuften i synerne som det tilkendegav. Fra 1881 af, festede der sig to store rivaliserende ideer, hver af dem i stærk opposition til den anden. En var imperialismen, fulde civile rettigheder for alle "civiliserede" mænd, uanset hvilken race han tilhørte, under herredømmet og beskyttelsen til Storbritannien. Den anden var nominelt republikansk, men var faktisk eksklusivt oligarkisk og hollandsk. Politikken til ekstremister af den sidste gruppe blev opsummeret i en appel som præsident Paul Kruger gav til Fristaten i februar 1881 da han bad dem: "Kom og hjælp os. Gud er med os. Det er hans vilje at forene os som et folk... at lave et forenet Sydafrika frit fra britisk autoritet."
De to rigtige grundlæggere af Bond var tyskeren Borckenhagen som levede i Bloemfontein og afrikaneren Reitz som efter blev statssekretær i Transvaal. Der er to nedtegnede samtaler som viser de virkelige mål til grundlæggerne af Bond helt fra begyndelsen af. En skete mellem Borckenhagen og Cecil Rhodes, den anden mellem Reitz og T. Schreiner vis bror senere blev statsminister i Kapkolonien. I den første samtale bemærkede Borckenhagen til Rhodes: "Vi ønsker et forenet Afrika," og Rhodes svarede: "Det gør jeg også". Borckenhagen fortsatte så med: "Der er ingen ting i vejen, vi vil tage dig som vår leder. Der er bare en lille ting: Vi må selvsagt være uafhængige af resten af verden." Rhodes svarede: "Du tager mig enten for en kæltring eller en torsk. Jeg ville været en kæltring eftersom jeg gav afkald på min historie og mine traditioner, og jeg ville have været en torsk fordi jeg ville blevet hadet af mine egne landsmænd og have mistillid af dine." Men som Rhodes sagde i Kapstaden i 1898, "den eneste chance for en virkelig union er den overhængende beskyttelse til en overlegen magt, og enhver tysker, franskmand eller russer vil fortælle dig at den bedste og mest liberale magt er den som hendes majestæt regerer over."
Den anden samtale fandt sted akkurat idet Bond blev etableret. Reitz søgte Schreiner og protesterede mod det faktum at Bond til slut havde som mål at kaste briternes styre og fjerne det britiske flag fra Sydafrika. Til dette svarede Reitz: "Vel, hvad dersom det er slik?" Schreiner omformulerede sig på følgende måde: "Du antager ikke at flaget vil forsvinde uden en voldsom strid og hårde kampe?" "Vel, jeg antager ikke det, men selv med det, hvad med det?" svarede Reitz. Ovenfor dette vidnemål med referencer til to af de største af Bonds forkæmpere, er det umuligt at nægte for at fra begyndelsen af lå den underliggende idé til Bond om et uafhængig Sydafrika.
Kaps lovgivende forsamling vedtog i 1882 en lov som gav parlamentsmedlemmer retten til at tale på nederlandsk på forsamlingens talerstol eftersom de ønskede det. Meningen med vedtaget var liberal, men øjeblikket for at introducere det var uheldig, og dets effekt var at give yderligere stimulus til Bonds aktioner. Den tillod også et antal afrikanere at blive valgt til forsamlingen. Afrikanerne var dårlig uddannede og ville ikke have blevet valgt ,eftersom det blev krævet, at de skulle tale engelsk. Herefter fik afrikanske ledere større indflydelse.
Lederen for Afrikaner Bond i Kapkolonien samt leder for den afrikanske opinion var på den tid Jan Hendrik Hofmeyr. Selv om han blev anerkendt som leder for afrikanerne i Kapkolonien, nægtede han konsekvent at indtage embeder, siden han foretrak at lede politikken og handlingene til andre fra afstand. Hofmeyr satte i forsamlingen som medlem for Stellenbosch, et stærkt afrikansk valgområde. Hans indflydelse på de afrikanske medlemmene var meget stærk, og i tillæg til at lede politikken til Bond i Kapkolonien, støttede og forsvarede han den aggressive ekspansionspolitik til præsident Kruger og Transvaal–boerne.
Under en debat om disannektionsvedtaget for Basotholand i 1883, anklagede Rhodes Hofmeyr åbent for at ønske at skabe et "Forenede stater af Sydafrika under sit eget flag." Hofmeyr ledede i 1884 Bond i sin stærke støtte til Transvaal–boerne som havde invaderet Bechuanaland, ved at proklamere at eftersom freebooterne i Bechuanaland ikke fik beholdt territoriet de havde taget, selv om de havde totalt set bort fra konventionerne fra 1881 og 1884, ville der blive oprør blandt afrikanerne i Kapkolonien. Heldigvis for freden i Kapkolonien på den tid klarede Charles Warren, som var blevet sendt af den imperielle regering for at opretholde britiske rettigheder, at fjerne de invaderende boere fra Stellaland og Goshen, som var to republikker, som blev sat op af de invaderende boere i marts 1885. Dermed skete der ikke noget oprør. Bond–bevægelsen var så stærk i forsamlingen, at de tvang regeringen under Thomas Scanlen til at gå af i 1884.
Den logiske og konstituelle retning for Hofmeyr at følge i disse omstændigheder, ville have været at acceptere embedet og danne en regering selv. Dette nægtede han at gøre; i stedet foretrak han at give støtte til nogen, som ville være fuldstændig afhængig af ham. Denne personen, Upington, var en dygtig irsk advokat, som dannede det, som senere blev kendt som "Warming Pot"–regeringen i 1884. Mange britiske kolonister som forblev loyale til Storbritannien var stærkt kritiske overfor hans politiske gerning. Forfatningen, som Storbritannien havde givet Kapkolonien, gjorde, at de ønskede, at manden som havde reel politisk magt, skulle være den ansvarlige leder. Hofmeyrs nægtelse af at påtage sig ansvaret samt naturen i hans politik, gav ham det politiske kælenavn "muldvarpen". Englændere og engelske kolonister ville have accepteret og budt velkommen en åben og ansvarlig udøvende magt, som det var nedlagt i landets forfatning. Men undergrundsmetoderne til den afrikanske politik blev dybt foragtet af britisk–loyale kolonister.
Hofmeyr bestemte praktisk talt, hvordan afrikanske repræsentanter skulle stemme fra 1881 til 1898, mens han også ledede politikken bag Bond gennem dens historie. Han frasagde sig sit sæde i parlamentet i 1895, noget som gjorde hans politiske diktatorskab endnu mere bemærkelsesværdigt. Andre velkendte politikere fra Kap tog samme politiske standpunkter som Bond for at opretholde deres popularitet.
Cecil Rhodes indså sin vanskelige stilling og viste et ønske om at forsone afrikansk sentimentalitet ved hensynsfuld behandling fra starten af i hans politiske karriere. Rhodes blev først valgt som medlem af forsamlingen fra Barkly West i 1880. Han støttede loven som tillod brugen af hollandsk i forsamlingen i 1882, og tidligt i 1884 blev han udnævnt til sin første ministerpost som generalkasserer under Thomas Scanlen. Rhodes havde kun haft denne stilling i seks uger da sir Scanlen trak sig. Sir Hercules Robinson sendte ham til Britisk Bechuanaland i august 1884 som næstkommisær for at afløse pastor John Mackenzie, London Missionary Societys repræsentant ved Kuruman som proklamerede dronning Victorias autoritet over distriktet i maj 1883. Rhodes' forsøg på at forsone boerne slog fejl, derfor var Warren–opdraget nødvendig. Territorierne til Kapkolonien blev i 1885 yderligere ekspanderet, og Tembuland, Bomvanaland og Galekaland blev formelt lagt til kolonien. Gordon Spriggs blev statsminister i 1886.
Der var betydelig uro i Kapkolonien i perioden fra 1878 til 1885. I denne korte tidsperiode var der kroniske problemer med basothoer som fik Kap til at give dem tilbage til de imperielle myndigheder, i tillæg til en række indfødte forstyrrelser som blev fulgt af første boerkrig i 1881 og uro i Becuanaland i 1884. Til trods for disse tilbageslag, udviklingen af landet fortsatte. Diamantindustrien blomstrede. En konferense blev holdt i London i 1887 for at "fremme en tættere union mellem de forskellige dele af det britiske imperiet gennem imperielle satser på told". På denne konference foreslog Hofmeyr en slags plan om "zollverein" hvor imperielle toldsatser skulle lægges uafhængig af told som blev betalt på alle varer som gik ind i imperiet fra udlandet. Ved at lægge forslaget frem, sagde han at hans mål var "at fremme imperiets union, og samtidig skaffe indtægter for formålet med dets generelle forsvar". Planen blev fundet at være upraktisk på den tid. Men ordlægningen, i tillæg til sentimentalitet som fulgte den, skabte et positivt syn på Hofmeyr.
Til trods for det mislykkede forsøg til statsmænd og højkommisærer på at skabe en politisk konføderation, satte medlemmerne i Kapparlamentet sig for at etablere en sydafrikansk toldunion i 1888. Toldunionen blev vedtaget og udgjorde en betydelig udvikling mod føderation. Kort tid efter at loven blev vedtaget, sluttede Oranjefristaten sig til unionen. Der blev da gjort et forsøg, og i mange år efter, på at få Transvaal til at slutte sig til, men præsident Kruger som fulgte sin egen politik, håbede at gøre Sydafrikanske republik fuldstændig uafhængig af Kapkolonien gennem en jernbane til Delagoa Bay. Planen om at skabe en toldunion som inkluderede Transvaal, faldt dessuden ikke præsident Krugers hollandske rådgivere i smag, siden de deltog i planerne til Hollands jernbaneselskab som ejede jernbanerne i Transvaal.
En anden vigtig økonomisk hændelse for Kapkolonien, ment for hele Sydafrika, var samlingen af diamantgraveselskaber som hovedsagelig blev gennemført af Cecil Rhodes, Alfred Beit og "Barney" Barnato i 1889. Et af de største og mest fordelagtige resultater af opdagelsen og udviklingen af diamantfelterne, var det store løft som det gav jernbaneekspansionen. Linjer blev åbnet op til Worcester, Beaufort West, Grahamstown, Graaff Reinet og Queenstown. Kimberley blev nået i 1885. I 1890 blev linjen udvidet nordover på den vestlige grænse til Transvaal så langt som til Vryburg i Bechuanaland. Fristaten indgikk en aftale i 1889 med Kap og dermed blev den vigtigste godsjernbane udvidet til Bloemfontein. Fristaten modtok halvdelen af profitten. Efter det købte Fristaten dele af jernbanen som lå i eget territorium til kostpris. Fristatens jernbane blev yderligere forlænget til Viljoen's Drift ved floden Vaal, og i 1892 nåede den Pretoria og Johannesburg.
Henry Brougham Loch blev i 1889 udnævnt til højkommisær og guvernør af Kapkolonien efter Robinson. Statsminister Sprigg gik af i 1890, og der blev dannet en ny regering med Rhodes som statsminister. Før denne regering blev dannet, og mens Sprigg fremdeles var statsminister, havde Hofmeyr opsøgt Rhodes og tilbudt ham embedet på vegne af Bond, men tilbuddet blev afslået. Men da Rhodes blev inviteret til at danne regering efter faldet til Sprigg–regeringen, bad han Bond–lederne møde ham og diskutere situationen. Hans holdning i forhold til told– og jernbaneunioner mellem de forskellige stater, samt den personlige tiltroe som mange afrikanere på den tid havde for ovenfor ham, gjorde at han kunne sætte i gang med og lykkes i at gennemføre regeringens arbejde.
Kolonierne Britisk Bechuanaland og Basutoland blev nu inkluderet i toldunionerne mellem Oranjefristaten og Kapkolonien. Pondoland, et andet indfødt territorium, blev lagt til kolonien i 1894. Vedtaget tog for sig indfødte som boede i visse indfødte reservater og sørgede for deres interesser og ejendele. Det gav dem også visse privilegier som de til nu ikke havde haft, og krævede også af dem at de skulle betale en lille indtægtsskat. Da parlamentet var samlet i 1895, kunne Rhodes rapportere at vedtaget havde blevet gennemført ovenfor 160.000 indfødte. Arbejderklausulen som ikke var blevet gennemført, blev fjernet i 1905. Klausulerne havde noger succes siden de fik mange tusind indfødte til åat opfylde deres arbejdskrav for at slippe arbejderskat.
På andre områder blev Rhodes politik ovenfor de indfødte præget af en kombination af omsorg og fasthed. Helt siden de fik selvstyre, havde de indfødte haft retten til at stemme. Et vedtag i 1892, efter Rhodes' insisterering, indførte en uddannelsestest på søgere som ønskede at registrere sig for at stemme i tillæg til at oprette flere andre restriktioner på indfødtes stemmeret, siden der var frygt for at "stammer" ville sætte styresædet i "fare".
Rhodes modsatte sig at indfødte blev påtvunget alkohol og fjernet det helt i diamantgravene, med fare for at fornærme nogen af sine tilhængere blandt brandy–bønderne i de vestlige provinser. Han lå også ned restriktioner mod ordningen så godt han kunne i indfødte reservater og territorier. Men alkoholsalget fortsatte på kolonigårdene og til en vis grad i de indfødtes territorier og reservater. Khoikhoierne var specielt glade for drikken siden de havde blevet næsten fuldstændig demoraliserede efter sine militære nederlag.
Et lille kendt tilfælde af Rhodes' ivrige indsigt i indfødtes affærer som fik varende resultater for koloniens historie, er hans handlinger i en arvesag. Efter at territorierne øst for Kei blev lagt til Kap, kom et arvekrav ind for retten. I henhold til lovene i kolonien, fastholdt retten at den ældste søn af en indfødt var hans arving. Afgørelsen blev stærkt misligt blandt de indfødte i territoriet, siden det direkte modsagde de indfødtes stammelove som anerkendte største søn, eller sønnen til høvdingens kone, som arving. Regeringen blev truet med yderligere oprør blandt de indfødte. Rhodes telegraferede sin forsikring om at kompensation skulle gives og at afgørelser aldrig ville blive gjort igen. Hans forsikring blev accepteret og rogen blev genoprettet.
Da det gik mod slutningen af den næste periode som parlamentet var samlet efter at denne hændelse skete, lagde Rhodes et lovforslag frem han havde skrevet som var det korteste i forsamlingens historie. Den sagde at alle civile retssager skulle føres af magistrater og at appeller skulle sendes til chefsmagistraten i territoriet med en vurdering. Strafferetten skulle føres for højesteretsdommere på omgang. Loven blev vedtaget med den effekt at siden magistraterne praktiserede i henhold til de indfødtes lov, blev indfødte ægteskabsvaner og love, inkluderet polygami, legaliseret i kolonien.
Hercules Robinson blev igen udnævnt til guvernør og højkommisær i Sydafrika i 1895 som efterfølger til Henry Loch. Samme år blev Joseph Chamberlain statssekretær for kolonierne.
Med udviklingen af jernbaner og øgningen i handelen mellem Kap og Transvaal begyndte politikere begge steder at debattere en tættere relation. Mens han fungerede som statsminister i Kap, forsøgte Rhodes at få venlige forhold til med kommerciel føderation blandt staterne og kolonierne i Sydafrika gennem en toldunion. Han håbede at etablere både en kommerciel union og en jernbaneunion, noget som illustreres med en tale han gav i 1894 i Kapstaden:
Præsident Kruger og Transvaal–regeringen fandt enhver mulig protest mod denne politik. Deres handlinger i det som skulle blive kendt som Vaal River Drift Question illustrerer bedst handlingsplanen som Transvaal–regeringen mente var bedst. En række uenigheder dukkede op over afslutningen af aftalen fra 1894 mellem Kaps jernbane og Hollands jernbane. Kapregeringen havde forskutteret £600.000 til Hollands jernbane og Transvaalregeringen med tanke på at udvide jernbanen fra Vaal til Johanneburg. Samtidig blev det stipuleret at Kapregeringen havde ret til at fastsætte trafiksatsen frem til slutningen af 1894 eller til Delagoa Bay–Pretoria–linjen var fuldført.
Trafiksatsen blev fastsat af Kapregeringen til 2d pr. ton pr. 1,6 km, men i begyndelsen af 1895 blev satsen for de 87 km af jernbane fra Vaal til Johanneburg hævet af Hollands jernbane til ikke mindre end 8d pr. ton pr. 1,6 km. Ud fra præsident Krugers efterfølgende handlinger, er det tydeligt at disse ændringer var baseret på hans personlige godkendelse med det mål at tvinge trafikken til Transvaal til at bruge Delagoa–ruten i stedet for den kolonielle jernbanen. For at konkurrere med denne meget høje sats, begyndte handelsmændene i Johanneburg at flytte sine varene over Vaal med vogne. Som en direkte respons, stængte præsident Kruger vadestederne langs Vaal for at forhindre vogntrafikken. Dette skabte en enorm blokkering af vogne på bredderne af Vaal. Der var flere protester som blev leveret fra Kapregeringen mod handlingerne til Transvaal siden det var et brud på Londonkonventionen.
Præsident Kruger lod sig ikke rokke af disse protester, og en appel blev gjort til den imperielle regeringen. Regeringen indgik en aftale med Kapregeringen med den effekt at eftersom Kap ville bære halvdelen af kostnaderne ved et nødvendig felttog, assistere med tropper og gav fuld brug af Kaps jernbane for militære formål eftersom det trængtes, skulle en protest blive sendt til præsident Kruger om emnet. Disse betingelser blev accepteret af Rhodes og hans kolleger, blandt andre W.P. Screiner, og en protest blev sendt af Chamberlain som sagde at regeringen regnede de stængte vadesteder som bruddpå Londonkonventionen og som en uvenlig handling som krævede den alvorligste respons. Præsident Kruger genåbnede vadestedet umiddelbart og sagde at han ikke ville give yderligere direktiver om emnet uden konsultation med den imperielle regeringen.
Leander Starr Jameson gjorde sit berømte raid ind i Transvaal den 29. december 1895, og Rhodes' medvirkning i sagen tvang ham til at gå af som statsminister i Kap i januar 1896. Gordon Sprigg tog den tomme posten. Eftersom Rhodes' medvirkning blev kendt, var der en stærk modvilje og lamslåethed blandt hans kolleger i Kap–regeringen som havde været uvidende om hans forbindelser med disse planer. Bond og Hofmeyr fordømte ham rigtige meget, og afrikanerne blev endnu bitrere mod briterne i Kap, noget som havde indflydelse på deres påfølgende holdning mod Transvaalboerne.
Der var et indfødt oprør under bantu–høvdingen Galeshwe i Griqualand West i 1897, men Galeshwe blev arresteret og oprøret tog slut. Under forhør sagde Galeshwe at Bosman, en magistrat i Transvaal, havde givet ham ammunition og opmuntrede ham til at gøre oprør mod regeringen i Kapkolonien. Der var nok beviser til at tro at anklagerne var sande, og det sammenfaldt med metoderne til boerne som af og til blev brugt blandt de indfødte.
Alfred Milner blev udnævnt til højkommisær for Sydafrika og guvernør i Kapkolonien i 1897 og afløste Hercules Robinson som blev adlet under titlen baron Rosmead i august 1896.
Den kommercielle føderation blev udvidet med endnu en stat da Natal gik ind i toldunionen i 1898. Der blev skrevet et udkast til en ny konvention på den tid som oprettede en "enhedlig tarif på alle importerede varer som konsumeres indenfor en denne union, og en distribution af tolf samlet ind på varer blandt partene i en sådan union, og frihandel mellem kolonierne og staterne med tanke på alle sydafrikanske produkter". Der blev afholdt parlamentarisk valg samme år, og her blev en ny Bond–regering valgt under W.P. Schreiner. Schreiner var statsminister i Kapregeringen frem til juni 1900.
Under forhandlingene som foregik før udbruddet af anden boerkrig i 1899, var temperaturen meget høj i Kap. Siden lederen for et parti var afhængig af støtte fra Bond, måtte han balancere flere forskellige indflydelser. Men som statsminister i en britisk koloni, følte loyale kolonister at han burde afstå fra at åbent blande sig ind med Transvaals og den imperielle regering. Hans offentlige udtalelser var fjendtlige i tonen mod politikken som Chamberlain og Alfred Milner førte. Schreiners fjendtlighed er antaget at have opmuntret præsident Kruger til at forkaste de britiske forslag. Under fire øjne brugte Schreiner enhver indflydelse han havde til at få præsident Kruger til at godtage en "fornuftig" kurs, men uanset hvor gode hans intentioner var, ødelagde hans offentlig udtrykte misnøje med Chamberlain/Milner–politikken mere end hans private indflydelse hos Kruger kunne gøre godt.
Schreiner bad højkommisæren den 11. juni 1899 om at informere Chamberlain om at han og hans kolleger bestemte sig for at acceptere præsident Krugers Bloemfontein–forslag som "praktiske, fornuftige og et betydelig steg i rigtig retning". Men senere i juni begyndte afrikanske Kap–politikere at indse at præsident Krugers holdning ikke var så fornuftig som de havde troet, og Hofmeyr, sammen med mr Herholt, Kaps landbrugsminister, besøgte Pretoria. Efter at de ankom, opdagede de at Transvaals Volksraad var i kampvilje og at den akkurat havde vedtaget en resolution som gav fire nye sæder i Volksraad som skulle repræsentere gravedistrikterne og femten eksklusive burgher–distrikter. Hofmeyr, da han mødte regeringen, udtrykte indignation over denne udvikling. Hofmeyrs indflydelse blev mere end modbalanseret af udsendingen Abraham Fischer fra Fristaten. Han udgav sig for at være fredsskaber, men opmuntret praktisk talt boernes regering til at tage mere ekstreme tiltag.
Hofmeyrs etablerede rygte som skarpskod diplomat og leder af Kaps afrikanske parti, gjorde ham til en mægtig delegat. Eftersom nogen kunne overbevise Kruger om at ændre sin plan, var det Hofmeyr. De moderate på alle sider af sagen så med forventning til Hofmeyr, men ingen i så stor grad som Schreiner. Men Hofmeyrs opdrag, som alle andre opdrag for at overbevise Kruger om at lægge om til en "fornuftig" og retfærdig kurs, viste sig at være resultatløs. Han returnerede skuffet til Kapstaden, men ikke overrasket over at hans opdrag mislykkede. Imens skitserede boerregeringen et nyt forslag som fik Schreiner til at skrive et brev den 7. juli til South African News hvor han, mens han refererede til sin egen regering, skrev: "Mens denne regeringen er bekymret og fortsat er aktive og ved godt håb i arbejdet med at sikre fornuftige modifikationer i det eksisterende repræsentationsystem i Sydafrikanske republik, er vi overbevist om at det ikke foreligger grundlag for aktiv indblanding i republikkens interne affærer".
Brevet viste sig at være meget uheldig. Den 11. juli, efter et møde med Hofmeyr efter hans hjemkomst, appellerede Schreiner personlig til præsident Kruger om at møde den imperielle regering med en venlig holdning. En anden hændelse skete samtidig som skabte ekstremt fjendtlige offentlige følelser mod Schreiner. 7. juli blev 500 rifler og 1 million runder med ammunition læsset af i Port Elizabeth, adresseret til regeringen i Fristaten og sendt videre til Bloemfontein. Schreiner blev gjort opmærksom på sendingen, men han nægtede at stoppe den. Han retfærdiggjorde sin afgørelse med at sige at siden Storbritannien ikke var i krig med Fristaten, havde han ingen ret til at stoppe våbenlasten gennem Kapkolonien. Men hans manglende handling gav ham kælenavnet "Ammunition Bill" blandt britiske kolonister. Han blev senere anklaget for at have forsinket sendingen af artilleri og rifler for at forsvare Kimberley, Mafikeng og andre byer i kolonien. Han undskyldte sig med at han ikke forventede krig, og at han ikke ønskede at skave en uønsket mistænksomhed hos Fristatens regering. Hans fremfærd i begge tilfælde var ganske teknisk korrekt, men skabte stor misnøje hos loyale kolonister.
Chamberlain sendte en forsonende melding til præsident Kruger den 28. juli og bad om et møde af delegater for at vurdere de sidste forslag. 3. august telegrafere Schreiner til Fischer og tryglede Transvaal om at acceptere Chamberlains forslag. Senere, efter at have modtaget en forespørgsel fra Fristaten om bevægelserne til britiske styrker, afviste Schreiner bryskt at udlevere information og henviste Fristaten til højkommisæren. 28. august lagde Gordon Sprigg forslaget frem i forsamlingen om at diskutere fjernelse af våben fra Fristaten. Som svar krævede Schreiner stærkest mulig sensurering af Sprigg som mulig, både i kolonien og i Storbritannien. Schreiner slog fast at eftersom det skulle dukke problemer op, ville Sprigg holde kolonien på tærne både med tanke på militæret og folket. I løbet af sin tale, læste han et telegram fra præsident Steyn hvor præsidenten tilbageviste enhver aggressiv handling fra Fristatens side som absurd. Talen skabte skandale i britisk presse.
Det er ganske oplagt fra en gennemgang af Schreiners fremfærd i sidste del af 1899 at han fejlvurderede situationen i Transvaal totalt. Han viste den samme manglende evne til at forstå uitlandernes misnøje, den samme forfængelige tro på den endelige retfærdighed til præsident Kruger, som statsminister i Kap, som han havde vist da han vidned foran British South Africa Select Committee i sagen om Jamesonraidet. Erfaring skulle have lært ham at det ikke gik an at appellere til præsident Krugers fornuft og at beroligelserne fra præsident Steyn var uærlige.
Det første skud i den anden boerkrigen blev affyret ved Kraipan, en lille jernbanestation i Kapkolonien, 65 km syd for Mafeking. Et tog blev afsporet og ammunition som var tiltænkt oberst Robert Baden-Powell, blev taget. Dette afskar Mafeking fuldstændig. Mafeking var den nordligste by i Kapkolonien og var belejret i over syv måneder efter dette. 16. oktober 1899 blev også Kimberley isoleret. Der blev givet proklamationer ud fra Transvaal og Oranjefristaten som annekterede dele af Kapkolonien som inkluderede Britisk Bechuanaland og Griqualand West, hvor diamantfelterne befandt sig. 28. oktober 1899 signerede Schreiner en proklamation fra Alfred Milner som højkommisær som erklærede boerannekseringen af territorium indenfor Kapkolonien for at være ugyldig.
Så kom de britiske tilbageslag ved Magersfontein (11. december 1899) og Stormberg (10. december 1899). Effekten af disse tilbageslag i udbruddet af krigen, med tanke på at de skete indenfor Kapkolonien, skulle give et antal af koloniboere i grænseområdet mod til at slutte sig til sine slægtninge fra republikkerne. Boerne formerede sig hurtigt, og deres familier var store. Mange unge sønner fra kolonien, som ikke havde noget at tabe, forlod sine hjem med hest og riffel for at slutte sig til de republikanske styrker.
Samtidig blev de loyale Kapkolonister hæmmet af den træge indrulleringen til de imperielle myndigheder. Der var ikke før lord Roberts og lord Kitchener ankom Kapstaden 10. januar 1900 at disse uvurderlige, og mange af dem erfarne, mændene blev frit inviteret til at deltage. Så stærke meninger havde lord Roberts om emnet at han med en gang gjorde oberst Brabant, en velkendt og respekteret veteran og medlem af folkeforsamlingen, til brigadegeneral og startede at rekruttere loyale kolonister for alvor. 15. februar 1900 kom general French Kimberley til undsætning, og boergeneralen Cronje evakuerede Magersfontein og trak sig tilbage til Bloemfontein. 
Cecil Rhodes var indestængt i Kimberley under hele belejringen, og hans nærvær inspirerede uden tvivl boerne i sit forsøg på at tage byen, men hans unikke position og indflydelse hos arbejderne i De Beers, gjorde det muligt for ham at samle småbrugere og skabte entusiasme og mod hos indbyggerne. Produktionen af en stor kanon som kunne konkurrere med boernes "Long Tom" ved værkstederne til De Beer under Rhodes' ordrer, gennem opfindsomheden til en amerikaner, mr Labram, som blev dræbt få dage efter at den blev fuldført, udgjorde en av de mest slående hændelser i perioden.
Da Mafeking blev undsat 17. maj 1900 endte Kapoprøret, og kolonien var for en tid fri for fjendtlige styrker.
James Rose–Innes, et fremtrædende medlem af forsamlingen som i flere år havde holdt sig neutral fra partierne og som også havde forsvaret Schreiners handlinger med tanke på våbenlasten til Fristaten, talte den 20. marts 1900 til sine vælgere i Claremont til støtte for annektering af begge republikker. I løbet af talen hævdede han at Canada, til trods for oprør, havde loyaliteten fra fransk–canadierne gennem frie institutioner. I Sydafrika kunne de håbe på at en lignende politik ville skaffe et lignende resultat med boerne. Schreiner vis nylige støtte til Alfred Milner havde opbragt mange af hans Bond–tilhængere, gik i juni 1900 af som konsekvens af at nogen af hans kolleger nægtede at støtte loven om at stemmeret skulle fratages oprørere som han forberedte, i henhold til synene til hjemmeregeringen, for at straffe Kapoprørerne. Denne lov var definitivt alvorlig nok, men at fratage støttespillere til Bond stemmeret i stort antal var mere ubehagelig for Bond–ekstremister end straf mod individer. Gordon Sprigg som efter en særdeles delikat politisk krise, efterfulgte Schreiner og blev statsminister for fjerde gang, klarede at få loven godkendt med samarbejde fra Schreiner og hans sektion.
Mod slutningen af år 1900 gik krigen ind i en ny fase og tog form som guerillatræfninger med spredte styrker af boere. I december gik nogen af disse grupper ledet af Jan Smuts ind i Kapkolonien og forsøgte at få koloniboerne til at slutte sig til dem. Til at begynde med mødte de lidt eller ingen succes, men eftersom 1901 skred frem og boerne fremdeles klarede at holde de forskellige distrikter urolige, blev det vurderet nødvendig af myndighederne at erklære undtagelsesstilstand i hele kolonien. Dette blev gjort 9. oktober 1901. 
Alfred Milner blev indsat som guvernør i Transvaal og Orange River Colony den 4. januar 1901, kort tid før han blev adlet som lord Milner. Samme dag blev Walter Hely-Hutchinson, guvernør i Natal, udnævnt som hans efterfølger som guvernør i Kapkolonien. Embedet som højkommisær i Sydafrika blev nu skilt ud fra guvernørembedet i Kap og associeret med det i Transvaal, en indikation på ændrede forhold i Sydafrika. Delingen af kolonister som foretrak boerstaterne og de som holdt fast på den britiske forbindels blev reflekteret, til skade for det offentlige velvære, i partierne i Kapparlamentet. Der blev gjort forslag om at suspendere konstitutionen, men denne drastiske kurs ble ikke fulgt. Det progressive parti, navnet blev taget af de som søgte en permanent bosætning under britisk flag, mistede sin leder, og Sydafrika sin største statsmand da Cecil Rhodes døde i maj 1902, få uger før krigen sluttede.
Boernes anerkendelse af sit nederlag i felten og overgivelsen til cirka 10.000 oprørere svækkede ikke afrikanernes forsøg på at skaffe sig politisk herredømme i kolonien. Statsminister Sprigg som nominelt var leder for de progressive, forsøgte at fastholde sin stilling sommeren 1902 ved at sikre Bond–partiets støtte i parlamentet. Tidligt i 1903 inkluderede Chamberlain Kapstaden i sit besøg til Sydafrika og havde en konference med de politiske ledere fra alle partier. Forsoning mellem Bond og britiske elementer i kolonien var rigtignok fremdeles umulig, og de to parter konsentrerede sig om sine forsøg på at sikre sejren i det kommende valg. Hofmeyr som havde valgt at tilbringe store dele af krigen i Europa, returnerede til Kap for at reorganisere Bond. På den andren side tog dr Jameson steget frem som leder for de progressive. Parlamentet blev opløst i september 1903. Det havde siden krigen vedtaget to vigtige tiltag. Det første i 1902 var at lægge restriktioner på fremmed immigration, mens det andet fra 1903 ratificerede den første toldkonvention mellem de sydafrikanske kolonier. Denne konvention blev kendt for sin særbehandling mod import fra Storbritannien, generelt blev der givet en rabat på 25% i told.
Valget var præget af sagen om britisk eller Bonds herredømme. Der blev udkæmpet på et stemmeregister som var renset for oprørere, mange af dem var i fængsel, i tillæg til at de var frataget stemmeretten. Hver side forsøgte at sikre sig støtte fra indfødte vælgere som i flere valgkredse var på vippepunktet. Mændene fra Bond lovede mere end sine modstandere ovenfor de indfødte og inviterede til og med en afrikansk journalist (som afslog) til at stille som kandidat til forsamlingen. Med tanke på agitationen i forkant for introduktionen af kinesiske arbejdere til at arbejde i gravene i Rand, erklærede de progressive sin intention, eftersom de vandt valget, til at ekskludere dem fra kolonien, og denne erklæring gav dem nogen indfødte stemmer. Optællingen i januar og februar 1904 resulterede i en progressiv majoritet på fem repræsentanter i en forsamling på 95 repræsentanter. De afslåede kandidater inkluderede fremstående Bond–tilhængere som Merriman og Sauer, og også Gordon Sprigg og A. Douglass, et andet medlem af regeringen. Schreiner stilte som uafhængig og blev heller ikke valgt.
Sprigg gik af 18. februar og blev efterfulgt ag dr Leander Starr Jameson som dannede, i karakter, en helt britisk regering. Den første opgave til den nye regering var at introducere et tillæg til repræsentationslovgivningen, for delvis at rette ujævnheder op i valgmagten mellem valgdistrikter i landet og i byerne. Tolv nye sæder i repræsentanternes hus blev fordelt blandt de største byer og tre medlemmer blev lagt til det lovgivende råd. By vælgere var for det meste britiske, og lovforslaget mødte bitter modstand fra Bond–medlemmerne som erklærede at det var dens mål at udrydde deres parlamentariske magt. Men faktum var at loven skyldtes en stor ujævnhed i distributionen af sæder som en minoritet af vælgere i landdistrikterne drog nytte af. 
Byerne var selv efter den nye lov underrepræsenteret i parlamentet. Loven blev støttet af to eller tre afrikanske medlemmer som blev udsat for voldelige angreb fra Bondsmænd. Valgene for de ekstra sæder blev afholdt i juli efter at sessionen var over. De resulterede i en styrkelse af de progressives majoritet både i repræsentanternes hus og i det lovgivende råd, hvor de progressive kun havde en majoritet på en repræsentant.
I begyndelsen af dens karriere, stod Jameson–regeringen ovenfor en alvorlig finansiel situation. I løbet af krigen havde forsyningen af hæren i feltet ført til en kunstig handelsinflation, og Sprigg–regeringen havde fulgt en politik med ekstraordinære udgifter som ikke havde hjemme i koloniens finanser. Den træge genopbygning af guldgravene og andre industrier i Transvaal efter krigen viste igen i en stor nedgang i handelen i Kapkolonien i sidste halvdel af 1903. Situationen blev forværret af alvorlig tørke. Da dr Jameson blev statsminister, kom han til en tom statskasse, og det måtte tages betydelige midlertidige lån. 
Gennem 1904 fortsatte indtægterne at synke. Sammenlignet med indtægterne i 1903, sank de fra £11.701.000 til £9.913.000. Regeringen, ved siden af nedskæringer i statslønningerne og udøving af en streng økonomi, underskrev i juli 1904 et lån på £3 millioner. Den vedtog også en lov som indfødte en graderet skat (6d til 1s pr. pund) på alle indtægter over £1000. En betydelig moms blev lagt på spiritus og øl, samtidig som det blev gennemført lettelser for brandy–bønderne. Resultatet var at mens der var et underskud i budgettet i 1904–05 på £731 000, viste budgettet for 1905–06 et overskud på £5161. Dette lille overskud kom til trods for yderligere nedgang i indtægterne.
Dr Jamesons program var stort set materiel udvikling. Med ordene til talen som åbnede sessionen i parlamentet i 1905, "uden en betydelig udvikling af vore agrikulturelle og pastorale resurser, kan vore position ikke som selvbergende koloni sikres". Denne afhængighed på egne resurser var endnu mere nødvendig på grund af den intense rivaliseringen med Natal og Delagoa Bay i handelen med Transvaal. Åbningen af afsidesliggende distrikter ved hjælp af jernbaner blev energisk fulgt, og på andre måder blev der gjort store anstrengelser for at støtte agrikulturen. Disse forsøg på at hjælpe landdistriktetne blev mødt af kølig anerkendelse fra afrikanerne, og løsladelsen i maj 1904 af alle de fængslede oprører var et nyt steg mod forsoning. I eksklusionen af kinesere fra kolonien var også Bond–partiet enige med regeringen. En uddannelseslov blev vedtaget i 1905 som etablerede skolestyre baseret på folkelig stemmeret og gav gradvis indføring af obligatorisk uddannelse. Kultiveringen af venlige relationer med nabokolonierne var også et af de vigtigste mål i Jamesons politik. 
Bond, på sin side, søgte at nærme sig Het Volk, boerorganisationen i Transvaal, og lignende organisationer. På sin kongres i 1906 som blev holdt i marts det år i Ceres, blev der vedtaget en resolution der en satte som mål at forene afrikansk kultur i hele Sydafrika, i henhold til den oprindelige forståelse af Bond.
Sager som galt de indfødte viste sig at være en stadig kilde til betydelig usikkerhed. I januar 1905 lagde en kommision som gik på tværs af kolonierne en rapport frem på indfødt–spørgsmålet siden det havde indvirkning på Sydafrika som helhed. Der blev lagt forslag frem for ændringer i lovene i Kapkolonien med tanke på stemmeretten til de indfødte. Efter kommisionens mening var det sikkert at stemmeretten til de Kap–indfødte under eksisterende forhold med tiden ville føre til en uholdbar situation, og den var dermed en uklog og farlig ting. Registreringen i 1905 viste at der var over 23.000 "farvede" vælgere i kolonien. Kommisionen foreslog separate valg for indfødte for et fastsat antal medlemmer i den lovgivende forsamling, samme plan som blev adopteret af New Zealand for maorivælgerne. Den privilegerede stilling til Kap–indfødte blev set på som et hinder for en føderation i Sydafrika. Diskussionen som fulgte baseret på rapporter om at regeringen vurderede at tage stemmeretten fra de indfødte, ledet derimod ikke til umiddelbare resultater.
En anden forstyrrende faktor i forbindelse med sager om de indfødte var oprøret til khoikhoierne og hereroerne i Tysk Sydvestafrika. Et stort antal, inkluderet nogen af de vigtigste høvdinge, flygtede i 1904 og de følgende år ind i britisk territorium, og der blev lagt krav frem i Tyskland om at det blev taget kontrol over disse flygtninge, men der ble ikke fulgt op af Kap–regeringen. Problemet tog derimod slut i september 1907 da Morenga, en høvding som var blevet interneret af kolonimyndighederne, men havde flygtet og taget op igen fjendtlighederne mod tyskerne, igen var på britisk side af grænsen. Da han nægtede at overgive sig og blev forfulgt af Kaps ridende politi, blev han dræbt i aktionen. 
Oprøret i det tyske protektorat havde været den indirekte årsag til et "boerraid" ind i Kapkolonien næsten et år før Morenga døde. I november 1906 gik en lille gruppe af Transvaal–boerne som havde blevet ansat af tyskerne mod khoikhoierne under lederskabet til en mand som hed Ferreira ind i kolonien og begyndte at raide gårde og rekruttere med magt. Inden en uge var alle i gruppen taget til fange. Ferreira og fire medsammensvorene blev stillet for retten anklaget for mord og dømt i februar 1907. Dødsdommerne blev lavet om til straffearbejde.
Som et resultat af en interkoloniel konference som blev afholdt i Pietermaritzburg i de tidlige måneder af 1906, trådte en ny toldkonvention af strengt beskyttende karakter i kraft den 1. juni 1906. Samtidig blev rabatten på gods fra Storbritannien og tilhørende kolonier øget. Sessionen i parlamentet som sanktionerede denne ændring var kendt for sin opmærksomhed ovenfor kunstvandings– og jernbaneplaner. Et vigtig tiltag ag politisk karakter blev vedtaget i 1906, et amnestivedtag. Under dens provisioner fik over 7000 tidligere oprørere som ellers ikke havde haft stemmeret i det påfølgende valg, sin stemmeret tilbage i 1907.
Mens tiltagene som blev gjort for at udvikle agrikultur og mineralresurserne i landet lykkedes, fortsatte byerne at lide af inflation, overkøb, overbygning og overspekulation, som markerede krigsperioden. En konsekvens var at importen gik yderligere ned i løbet af 1906–07, og siden modtagerne var stor set afhængig af told var resultatet en betydelig svindende indtægt. Revisionen for året som endte 30. juni 1907 viste et underskud på £640 455. Nedgangen i indtægt, £4 millioner på fire år, selv om den ikke reflekterede den økonomiske tilstand i landet siden det årligt blev mere selvforsynet ved øgning i hjemmeproduktionen, førte til en foruroligende stemning og skadet stillingen til regeringen. 
I sessionen i 1907 fremmede oppositionen i den lovgivende forsamlingen en krise ved at nægte at give forsyninger fremstemt af repræsentanternes forsamling. Dr Jameson bestred de konstitutionelle rettigheder til parlamentet til at gøre dette, og på hans råd opløste guvernøren parlamentet i september 1907. Før parlamentet blev opløst, vedtog det at indføre en skat på 10% på diamant– og kobber–graveselskaberne som tjente over £50 000 pr. annum, og en anden lov som etablerede en agrikulturel kreditbank.
Valgene til det lovgivende råd blev afholdt i januar 1908 og resulterede i Bond–sejer. Dets tilhængere kaldte sig det sydafrikanske parti (de progressive blev omdøbt til "unionister") og fik 17 sæder af de totalt 26. Dr Jameson gik derfor af 31. januar 1908 og der blev dannet regering med John X. Merriman som statsminister og finansminister og J.W. Sauer som minister for offentlige arbejde. Ingen af disse politikere var medlemmer af Bond, og begge havde haft embeder under Rhodes og Schreiner. Men de havde været de ledende parlamentariske eksponenterne for Bond–politikken over betydelig tid. Valget for den lovgivende forsamling fulgte i april, og delvis som konsekvens af at oprørerne havde fået sin stemmeret tilbage, endte i en afgørende majoritet for Merriman–regeringen. Parlamentet bestod nu af 69 medlemmer af det sydafrikanske parti, 33 unionister og 5 uafhængige, blandt dem Sprigg og Schreiner. 
Ændringen i regeringen blev ikke fulgt af forbedring i den finansielle situation. Mens landdistrikterne forblev nok så blomstrende, fortsatte transithandelen og de urbane industrierne sin nedgang. Depressionen blev forstærket af den finansielle kris i USA som særligt påvirkede uldhandelen og i mere markeret grad diamanthandelen som førte til delvis stop i gravene i Kimberley. Nedgangen i diamanthandelen vises ved at sammenligne værdien af diamanter eksporteret fra Kap i årene 1907 og 1908. I 1907 havde de en værdi på £8.973.148, mens denne havde sunket til £4.796.655 i 1908. Dette havde alvorlige konsekvenser på indtægtene, og den offentlige revisionen for året 1907–08 viste et underskud på £996.000 og et tilsvarende underskud på omtrent samme beløb året efter. 
For at balancere budgettet, foreslog Merriman drastiske mediciner, inkluderet suspension af det synkende fond, reduktion i lønnen til alle statsansatte og skat på indtægt over £50 pr. år. Delvis som en konsekvens af den alvorlige økonomiske situation, fik den fornyede bevægelse for en tættere union mellem de forskellige sydafrikanske kolonier, formelt sat i gang af dr Jameson i 1907, støtte fra Kap–parlamentet. I løbet af 1907–08 bestemte en national konvention sig for union, og i 1910 blev Sydafrikanske union etableret og Kapkolonien blev Kap-provinsen indenfor den.
Tittelen til grundlæggeren af Kapkolonien, Jan van Riebeeck, var "kommandant af Kap", en stilling han havde fra 1652 til 1662. Han blev efterfulgt af en lang række av både hollandske og britiske administratorer, afhængig af hvem som havde magten for tiden:
Stillingen som højkommisær for det sydlige Afrika blev også holdt fra 27. januar 1847 til 31. maj 1910 af guvernøren i Kapkolonien. Stillingen som guvernør i Kapkolonien blev fjernet den 31. maj 1910 da kolonien sluttede sig til Sydafrikanske union.
Stillingen som statsminister i Kapkolonien blev fjernet den 31. maj 1910 da kolonien sluttede sig til Sydafrikanske union.
The Migrant Farmer in the History of the Cape Colony.P.J. Van Der Merwe, Roger B. Beck. Ohio University Press. 1. januar 1995, ISBN 0-8214-1090-3.
History of the Boers in South Africa; Or, the Wanderings and Wars of the Emigrant Farmers from Their Leaving the Cape Colony to the Acknowledgment of Their Independence by Great Britain. George McCall Theal. Greenwood Press. 28. februar 1970, ISBN 0-8371-1661-9.
Status and Respectability in the Cape Colony, 1750-1870 : A Tragedy of Manners. Robert Ross, David Anderson. Cambridge University Press. 1. juli 1999, ISBN 0-521-62122-4.
The War of the Axe, 1847: Correspondence between the governor of the Cape Colony, Sir Henry Pottinger, and the commander of the British forces at the Cape, Sir George Berkeley, and others. Basil Alexander Le Cordeur. Brenthurst Press. 1981, ISBN 0-909079-14-5.
Blood Ground: Colonialism, Missions, and the Contest for Christianity in the Cape Colony and Britain, 1799-1853. Elizabeth Elbourne. McGill-Queen's University Press. december 2002, ISBN 0-7735-2229-8.
Recession and its aftermath: The Cape Colony in the eighteen eighties. Alan Mabin. University of the Witwatersrand, African Studies Institute. 1983.
Dr Cyril Hromník om forskning i Afrikas antikke historie, en artikel skrevet af Maré Mouton.

Kåre Johannessen (født 1964) er en dansk historiker, forfatter, foredragsholder og til tider tv-vært. Han har været museumsinspektør på Vikingeborgen Trelleborg og herefter på Middelaldercentret i en længere årrække, men er i dag selvstændig historiker og konsulent.
Han har skrevet flere fagbøger om særligt middelalderen, vikingetiden og historiske romaner. Han har desuden lavet en lang række programmer på TV2 Øst om historiske lokaliteter i Region Sjælland, og han har medvirket i historiske quizprogrammer som bl.a. Historiequizzen på DR K. Endvidere har han fungeret som historisk ekspert i en række dokumentarprogrammer og serier. Han har desuden interesse i nyere tids historie, navnlig 1. verdenskrig, og han har været medstifter til en reenactmentgruppe, som beskæftiger sig med netop denne periode.
Kåre Johannessen gik på Næstved Gymnasium og læste derefter historie og middelalderarkæologi på Odense og Aarhus Universitet. Han blev færdiguddannet i 1993 med speciale i den hedenske islandske holmgang i vikingetiden. Herefter arbejdede han bl.a. på Ryslinge Højskole og DTU som informationsmedarbejder. 
I 1994 blev Johannessen ansat som museumsinspektør på Middelaldercentret, der på dette tidspunkt var et relativt nystartet arkæologisk frilandsmuseum. Han var med i koordineringsgruppen af Middelalder 99 sammen med flere andre historikere og andre forskere, der var et projekt, som blev afholdt i 1999, hvor en lang række museer og andre kulturinstitutioner fokuserede på Danmarks middelalder. I alt var der over 1.300 arrangementer og knap 100 bogudgivelser med afsæt i projektet.
Han var ansat i fem år indtil han i august 1999 blev ansat som leder af Museet på Trelleborg ved Slagelse. Her var han bl.a. med til at genskabe vikinge-boldspillet Knáttleikr. Spillet kendes fra de islandske sagaer, og man ved bl.a. at alle deltagere havde et bat. Johannessen selv har betegnet det som "en slags ultravoldelig psykopat-version af rundbold", og andre har nævnt at det får "engelsk rugby og amerikansk fodbold til at ligne en sport for tøsedrenge i sammenligning". Under et spil fik Johannessen en voldsom knæskade.I 2004 blev han genansat som museumsinspektør på Middelaldercentret ved Nykøbing Falster. Som museumsinspektør har han ved flere lejligheder givet rundvisninger på museet til prominente gæster som Dronning Margrethe og Prinsgemalen ved et besøg under deres sommertogt i 2012 og undervisningsministeren Christine Antorini ved åbningen af teknologiparken på centret i 2013. Derudover har han arrangeret større events på Middelaldercentret med bl.a. den internationalt anerkendte reenactmentgruppe Company of Saynt George.
I januar 2015 opsagde han sin stilling for at starte som selvstændig historiker, for at arbejde mere med foredrag, tv, skribent og som konsulent. Han har dog forsat forbindelse til Middelaldercentret som løst tilknyttet.
Sideløbende har han arbejdet som forfatter og har udgivet en række både faglitterære bøger og historiske romaner. Han debuterede for alvor i 1998 med et værk om middelalderens holdning til seksualdriften, Hor Saa Vide, og har siden udgivet en lang række hæfter og bøger om historiske emner bl.a. Politikens Bog om Danmarks Vikingetid. Fra 2004 blev han faglig konsulent på Susanne Clod Pedersens historiske romaner Arnulf og Veulf. Da hun begyndte at skrive bøger til romanserien Slægten fortsatte han som konsulent, og i 2007 skrev han selv det syvende bind kaldet Blodsbånd. Han har efterfølgende skrevet yderligere to bind i serien; nr. 9 Vredens dag (2008) og nr. 12 Forræderen (2009). Clod Pedersen og Johannessen udviklede også en venskab under der samarbejde.Hans seneste historiske roman er Kejserhøgen (2009) om Manfred von Richthofen, den "røde baron" og de tyske krigsflyvere under den 1. verdenskrig, der fik gode anmeldelser især i en række fagblade som Tidsskriftet Militærhistorie. Kejserhøgen var oprindeligt tænkt som en fagbog, men først da den blev omskrevet i romanform blev den færdig. Den blev også udgivet som lydbog, og romanerne er generelt kendetegnet ved en opmærksomhed på den historiske detalje, der vidner om en betydelig research. Johannessen er særligt interesseret i 1. verdenskrig og krigsflyverne fra perioden, men har også interesse i 2. verdenskrig og har bl.a. medvirket ved temadage i Andelslandsbyen Nyvang ved Holbæk om denne periode.
Siden 2005 har Johannessen stået bag over 50 halvtimesprogrammer på Tv2 øst om historiske lokaliteter på Sjælland og Øerne. En af disse serier er En God Historie, der blev sendt første gang i 2010, hvor Johannessen og værten Sille Roulund bl.a. besøgte Falsters Virke, Gjorslev Slot, Herlufsholm og Sorø Akademi.
I 2009 havde han en mindre rolle som lensherre i den tyske film 12 Meter Ohne Kopf om den tyske pirat Klaus Størtebeker, der levede i middelalderen, der bl.a. er optaget på Middelaldercentret. Han blev dog miskrediteret i rulleteksterne som "Kore Johannsen".I 2011-2012 sendtes Historien om en Købstad hvor Johannessen besøgte de 20 købstader i Region Sjælland, som Tv2 øst dækker. Kirker, pladser og bygninger i de forskellige byer blev besøgt og byens historie blev gennemgået sammen med Sille Roulund.
I 2013 sendte Tv2 øst otte programmer med titlen Kåres Danmarkshistorie, der gennemgår Danmarks Historie fra stenalderen op til 2. verdenskrig. Programmerne tager udgangspunkt lokaliteter i Region Sjælland, der har relevans for de forskellige perioder. Det første program havde premiere 3. januar og havde 125.000 seere. Serien blev fulgt op af yderligere tre programmer om Danmark under besættelsen, der blev vist i april samme år.
I oktober 2013 begyndte en serie kaldet Kåre kigger på Kunst på Tv2 øst, hvor Johannessen besøger kunst og skulpturer i det offentlige rum i Region Sjælland. Yderligere fem afsnit om kalkmalerier og tre afsnit om udviklingen af voldsteder og fæstningsanlæg i regionen er blevet produceret. I 2013 holdt han grundlovstale på Bogø.
Johannessen deltog som ekspert i 6. afsnit af quizprogrammet Kvit eller dobbelt på DR Ultra i 2013, der blev sendt første gang 2. september samme år. Programmet er en børneudgave af det oprindelige Kvit eller dobbelt med Otto Leisner, og emnet var Middelalderen i Danmark, og deltageren nåede femte spørgsmål til 2.000 kr, men valgte at forlade programmet med 1.000 kr. Johannessen gav ham en mønt fra Erik af Pommerns tid samt et besøg på Middelaldercentret.
Samme år deltog han også for første gang i Historiequizzen på DR K, hvor forskellige historikere dyster på viden om historie. Quizzen foregår på forskellige danske museer og tager udgangspunkt i genstande fra museernes samlinger. Serien var i foråret 2019 produceret i ni sæsoner.
Kåre Johannessen medvirkede desuden i dokumentarprogrammet Vikingeborgen Trelleborg, om Trelleborg ved Slagelse, hvor han har været museumsinspektør. Programmet blev produceret i 2013 til dk4 og giver et bud på, hvordan fæstningen har set ud og og fungerede, da den var i funktion. På TV 2 Fri har Johannessen været gæst ved flere lejligheder og snakket om Danmarkshistorien, og han var med i radioprogrammet Gandhi på P3 med Christian Fuhlendorff for at snakke om historiske emner, og brugt som ekspert i spørgsmål om middelalder i artikler på DR.I sommeren 2013 stiftede han en reenactergruppe, kaldet Westfront 1916, der reenacter dagliglivet ved fronten. Gruppen blev dannet sammen med flere ansatte og frivillige fra Middelaldercentret, men har ikke anden forbindelse til museet. Gruppen har deltaget i såkaldte "befæstningsdage", hvor historiske lokaliteter blev levendegjort og formidlet, på Mosede Fort i 2013, Vestvolden i 2014 samt Garderhøjfortet ligeledes i 2014.I programmet andet afsnit af I krig for Danmark, der blev sendt på DR K i januar 2014, forklarer Johannessen om blider og krigsførelse i middelalderen. Programmet med titlen "På korstog mod øst" fokuserede handlede om Angrebet på Arkona i 1168 og de baltiske korstog og blev optaget på Middelaldercentret i sæsonen 2013.
I det sjette og sidste afsnit af serien medvirkede Johannessen ligeledes sammen med sin 1. verdenskrigsgruppe Westfront 1916. Dette afsnit handlede om 1. verdenskrig og de knap 30.000 sønderjyske soldater, der deltog i tysk krigstjeneste, og deres medvirken blev optaget på Bogø. programmet blev sendt første gang i foråret 2014.
I 2014 var Johannessen vært for quizprogrammet Duellen på Tv2 Øst, hvor to personer fra samme kommune i Region Sjælland kæmpede mod to personer fra en anden kommune. Spørgsmålene omhandlede historiske begivenheder og lokationer i regionen, og programmet blev optaget i restauranten Den Gyldne Svane på Middelaldercentret. Den første program blev sendt d. 23. august 2014, og hovedpræmien var et ophold på Dragsholm Slot. Juleaften dette år sendte Tv2 Øst programmet Julemiraklet under 1. verdenskrig, hvor Johannessen fortalte om Julevåbenstilstand i 1914 under 1. verdenskrig. Gruppen Westfront 1916 medvirkede endnu engang til optagelserne.
I forbindelse med historiemessen Historiske Dage i marts måned 2015 var den nye vært på Historiequizzen, Adrian Hughes i Aftenshowet sammen med Maria Helleberg. Her blev de udfordret af værten Mark Stokholm til at deltage i en historiequiz, hvor der i optagelser med Kåre Johannessen blev stillet tre spørgsmål til gæsterne i studiet. På Historiske Dage deltog Kåre Johannessen og Hanne Fabricius i en live-udgave af Historiequizzen foran publikum d. 15. marts, hvor de blev stillet spørgsmål om Øksnehallen, hvor messen foregik. På samme messe udførte han et modeshow med Westfront 1916 som omhandlede tyske uniformer fra første verdenskrig.I foråret 2015 han spillede nationalbankdirektør C.V. Bramsnæs i det historiske dokumentarprogrammet Det danske Guld, der omhandlede hvordan Nationalbankens guld blev sendt ud af landet inden Besættelsen. Programmet blev sendt første gang på DR K d. 9. april 2015.I april 2016 deltog han i Historiequizzen live ved anden afholdelse af Historiske Dage. Sammen med Hanne Fabricius dystede han mod Trine Halle og Christian Donatzky. I maj samme år deltog Johannessen som gæst i programmet Guld i Købstæderne med historikeren Cecilie Nielsen, som han tidligere havde dystet med i Historiequizzen, som vært. Han havde medbragt en daneøkse, der tidligere havde indgået i en våbensamling ejet af E.A. Christensen, og var nævnt i Ada Bruhn Hoffmeyers bog Gammelt Jern. E.A.Christensens våbensamling fra 1968. Øksen var fundet uden for London, og er dateret til 1000- eller 1100-tallet. Den blev vurderet til 3000-5000 kroner. Programmet blev sendt første gang i august 2016. I juni sendte DR K programmet Rejsen til Slagmarken, hvor Cecilie Nielsen og Johannessen i to programmer kiggede på de mest berømte slag ved Vestfronten i 1. verdenskrig; Slaget ved Verdun og Slaget ved Somme i anledning af 100-års jubilæet for begge slag. De to værter besøgte slagmarkerne og fortalte om slagene med fokus på de danske sønderjyder deltagelse. Programmet var optaget i januar samme år. I juli måned deltog Johannessen i Kongens Togt, hvor det rekonstruerede vikingeskib Havhingsten fra Glendalough fra Vikingeskibsmuseet i Roskilde sejlede til en række kystbyer på Sjælland. Togtet startede i Korsør og sluttede Roskilde, og i hver af de otte havne som skibet besøgte blev afholdt en historisk række arrangementer, som foredrag, historisk mad, og hvor Johannessen stod for er modeshow med vikingernes tøj. I Vordingborg var en del af arrangementerne også Historiequizzen.Johannessen var historisk rådgiver på den historiske dramafilm I krig & kærlighed, der foregår under første verdenskrig, og som havde premiere i 2018.
I 2006 modtog han Ole Haslunds Kunstnerfonds hæderslegat for sin formidlingsindsats på Trelleborg og Middelaldercentret.Johannessen er den eneste nulevende dansker, der har fået et citat trykt på en Ga-Jolpakke med citatet:
I 2014 blev Johannessen kåret til "Falsters Festligste Fyr" ved Kulturnatten i Nykøbing Falster. Han fik prisen med begrundelsen "Gennem flere år har du på en både morsom, original og informativ måde spredt historiske oplysninger og gjort os alle klogere. Det gælder lige fra Middelalderen, Første Verdenskrig og op til nu."
Kåre Johannessen har udgivet både skøn- og faglitteratur og har især beskæftiget sig med vikingetiden og middelalder inden for sidstnævnte.
1993 Den hedenske islandske tvekamp, (Syddansk Universitet, Center for Historie)
1997 Magi og Heksetro i Nordisk Middelalder (Middelaldercentret) ISBN 87-984133-8-4
1998 Den Skæve Pind – Buen som Militærvåben i Middelalderen (Middelaldercentret) ISBN 978-87-984-1337-0
1998 Hor Saa Vide – Seksualiteten i Middelalderen (Middelaldercentret) ISBN 87-984133-9-2
2001 Politikens Bog om Danmarks Vikingetid (Politikens Forlag) ISBN 978-87-567-6456-8
2003 Blandt Krigere, Søfolk og Trælle - Vikingetid i Danmark (Forlaget Klematis) ISBN 978-87-7905-755-5
2006 Stil og Status – møbler og boligindretning i middelalderens verdslige bygninger (Middelaldercentret) ISBN 978-87-990421-4-2
2011 Blandt Spøgelser, Gengangere og Andet Godtfolk – om det overnaturlige i middelalderen (Middelaldercentret)
2011 Guds Dilletanter... og Hvermands - teater i middelalderen (Middelaldercentret)
2014 Løgne, misforståelser og halve sandheder. 10 myter om middelalderen (Middelaldercentret)
2014 Middelalderens tyske fægtemestre (Middelaldercentret)Artikler1995 "Den militære udrustning i Bayeux-tapetet", s. 137-168, Vaabenhistoriske aarbøger, bd. 40
2003 "Blod, sved og latter: et benknusende boldspil genskabes" s.4-10 Siden Saxo Årg. 20, nr. 1
2007 "Instant Justice? A note on the holmgangslaw of Kormaks Saga", Zeitschrift für Historisches Waffen-und Kleiderkunde

Baronesse Karen von Blixen-Finecke (døbt Karen Christentze Dinesen) (født 17. april 1885 på Rungstedlund, Rungsted, død 7. september 1962, samme sted) var en dansk, højtbeundret digter, forfatter og historiefortæller, som - foruden eget navn - skrev under pseudonymerne Isak Dinesen, Osceola og Pierre Andrézel. Karen Blixen betragtede sig selv som historiefortæller og har sammenlignet sig med Scheherazade, der i Tusind og en Nats eventyr fortæller kaliffen Shahryar eventyr. Hendes fortællinger og eventyr følger traditionen af historiefortælling, og de fleste finder sted i det 19. århundrede eller tidligere. I Danmark, USA og England er Karen Blixen mest berømt for værkerne Syv fantastiske Fortællinger, Vinter-Eventyr og Den afrikanske Farm. Som kulturpersonlighed havde Karen Blixen udpræget talent for brevskrivning og  hun havde en stor korrespondance.
Karen Dinesen blev født på Rungstedlund i Nordsjælland som næstældste datter af forfatteren kaptajn Wilhelm Dinesen og Ingeborg Dinesen, født Westenholz fra en familie, der var meget forskellig fra Wilhelm Dinesens. Mens moren var af borgerlig slægt, var faren søn af en officer og godsejer. Ingen i Karen Blixens familie var adelige, men flere fra hendes familie havde giftet sig adeligt og havde forbindelse til de danske adelsslægter gennem ægte- og venskaber. De levede også med tjenestefolk og uden økonomiske bekymringer.
Karen Blixens mormor, Mary Lucinde Westenholz, og ugifte moster Mary Westenholz flyttede ind i en fløj af Rungstedlund i 1886. Karen Blixens lillesøster Ellen Dinesen (kaldet Elle) fødtes samme år, mens hendes storesøster Inger Dinesen (kaldet Ea) var født i 1883. Inden for de næste seks år voksede søskendeflokken med to drenge, Thomas Dinesen og Anders Dinesen.
Karen Blixens far begik selvmord i 1895, da hun var ti år. Hendes mor blev alene med fem børn. Wilhelm Dinesen hængte sig i det pensionat i København, hvor han boede som folketingsmedlem. Wilhelm Dinesen hængte sig efter sigende, fordi han havde gennemlevet politiske nederlag og fået kønssygdommen syfilis, der ikke kunne helbredes. Den medførte en lang depression og fysisk svækkelse. Karen Blixens far var 49 år, da han valgte fridøden, som det hed.
Karen Blixen og hendes fire søskende blev opdraget af deres mor og mormor. Karen Blixens mor begyndte at miste livsglæden og havde fra den dag et skær af sørgmodighed over sig. Karen Blixens to brødre Thomas og Anders var henholdsvis tre og et år - og for små til at huske deres far, som hun aldrig glemte.
Hun fik alligevel en sorgløs og ubekymret opvækst. Hendes barndom på Rungstedlund blev som andre børns i de kredse: lange rejser til familiens herregårde; egne rideheste og sejlbåde i Sundet; en stor stab af tjenestefolk, barnepiger og privatlærerinder. Senere rejste hun til Schweiz på et langt ungdomsophold. Også til Skotland, Norge, Paris og Rom.
Karen Blixen manglede aldrig noget; hun fik kærlighed fra både sin mor, mormor og moster, og lommepenge havde hun rigeligt af. Al den kærlighed og kultur opmuntrede hende til at tegne, male og udtrykke sig kunstnerisk. Det varede ikke længe før Karen Blixen begyndte at fortælle historier, og snart skrev hun sit første skuespil, komedien Hovmod staar for Fald. Skuespillet blev opført på Rungstedlund med familie og venner i hovedrollerne.
Som attenårig blev Karen Blixen optaget i forberedelsesklassen til Kunstakademiets Kunstskole for Kvinder på Charlottenborg i København. Hun gik to år på Kunstakademiet, og i 1905 blev hun næstformand i Kunsternes Elevforbund dér og blev optaget på Kunstakademiets modelskole. Hun benyttede sig ikke af tilbuddet. Som toogtyveårig debuterede Karen Blixen med fortællingen Eneboerne, der blev trykt i tidsskriftet Tilskueren. Senere samme år udgav tidsskriftet Gads danske Magasin fortællingen Pløjeren. Begge fortællinger blev offentliggjort under pseudonymet Osceola.
Karen Blixen var fireogtyve år, da hun forelskede sig i sin første store kærlighed baron Hans von Blixen-Finecke. Hans var en af tidens mest eftertragtede ungkarle. Han var en fremragende rytter og havde evnen til at føre sig frem i de bedste kredse. Karen Blixen var halvkusine til ham og færdedes i de samme kredse og var på næsten samme sociale niveau. Han var dog adelig. Forskellen betød alverden. Karen Blixen var så ulykkeligt forelsket i Hans, at hun en dag overvejede at skyde sig selv i foden, så hun kunne slippe for at tage med resten af familien på ferie og i stedet se ham ved et hestevæddeløb. Hun skød sig ikke i foden og var som femogtyveårig stadig ulykkeligt forelsket i Hans. Derfor besluttede hun og hendes søster Inger Dinesen sig for at tage til Paris i 1910. Karen Blixen antog, at hun ved at tage til Paris kunne glemme Hans og finde en ny kærlighed.
Den skulle hun finde i Hans' tvillingebror, Bror von Blixen-Finecke, der også var baron og opvokset på herregården Næsbyholm i Skåne. Den 14. januar 1914, samme dag som hun for første gang ankom til Britisk Østafrika, giftede hun sig med sin halvfætter, Bror, og blev baronesse Blixen. Det skete til familiens store forundring, da hun som teenager havde haft et vildt kærlighedsforhold til Hans. Ægteparret var helt forskellige i uddannelse og temperament, og Bror var senere Karen Blixen utro. Parret blev separeret i 1921 og skilt i 1925.
Karen Blixen boede fra den 14. januar 1914 til den 14. juli 1931 i Britisk Østafrika, hvor hun ejede og drev en kaffeplantage. Parret Karen og Bror von Blixen-Finecke flyttede til Afrika, hvor de i begyndelsen af 1914 brugte familiens penge til at etablere Karen Coffee Company Ltd., leje afrikanske arbejdere osv. Om sit tidlige liv i Afrika skrev Karen Blixen:
I 1918 mødte hun den engelske storvildtjæger Denys Finch Hatton, og efter sin separation fra Bror udviklede hun et nært venskab med Denys, som endte med at blive en langvarig kærlighedsaffære. Denys anvendte Karen Blixens farm som "hjemmebase" fra 1926 til 1931, når han ikke var på en af sine talrige safarier. Denys' dødelige flystyrt den 14. maj 1931 med sit biplan de Havilland Gipsy Moth var en af grundene til, at hun forlod Kenya i august 1931. Af andre grunde kan nævnes den fejlslagne kaffehøst og den økonomiske depression efter Wall Street-krakket i 1929. Det gjorde, at udgifterne til bedriftens jord og produktion voksede, og Karen Blixen blev tvunget til at opgive sin højt elskede farm.
Familieaktieselskabet, der ejede farmen, solgte den til en bygherre, som havde planer om at udstykke farmens jord til byggegrunde. Karen Blixen vendte tilbage til Danmark, hvor hun boede resten af sit liv på Rungstedlund, som hun arvede efter sin mor i 1939. Hun vendte hjem såret på sjæl og krop: Denys' død og hendes kun delvist kurerede syfilis fra ægteskabet med Bror havde taget hårdt på hende.
Efter sin hjemkomst fra Afrika begyndte hun at skrive for alvor. Hun havde før sit afrikanske eventyr offentliggjort to noveller i forskellige danske tidsskrifter i 1907 under pseudonymet Osceola, navnet på den Seminole-indianske leder, muligvis inspireret af hendes fars forbindelse til de amerikanske indianere i Wisconsin.Hun udsendte sin første bog Syv fantastiske Fortællinger i USA i 1934 under pseudonymet Isak Dinesen. Den har med sin gådefulde og vide metaforik vundet stor anerkendelse. Udgivelsen af bogen i Storbritannien fulgte i september samme år og i Danmark i september 1935. Hendes anden og mest kendte bog Den afrikanske Farm udkom i 1937, og dens succes fastslog hendes ry som forfatterinde. Under 2. verdenskrig, da Danmark var besat af tyskerne, begyndte Karen Blixen at skrive den introspektive gyserroman Gengældelsens Veje, under et andet pseudonym, Pierre Andrézel; den udkom i 1944.
Karen Blixen var bredt respekteret af samtidige som Ernest Hemingway og Truman Capote. Under sin tur til USA i 1959 mødtes hun med en lang række forfattere – bl.a. Arthur Miller, E.E. Cummings og Pearl S. Buck. Hun mødte også skuespillerinden Marilyn Monroe.
Umiddelbart efter Karen Blixens vielse med Bror von Blixen-Finecke den 14. januar 1914 blev hun smittet med syfilis. Hun må tidligt have erkendt smitten, for allerede samme år henvendte hun sig til en engelsk læge i Nairobi og blev behandlet med kviksølvtabletter, men rask blev hun ikke. I brev af 28. maj 1915 skrev hun til moren om sit helbred, at hun var ret dårlig med feber og blæresygdom:
Hun fulgte lægens råd og rejste i juni samme år til København. Her opsøgte hun straks professor i hud- og kønssygdomme, dr. med. Carl Rasch, som varetog hendes behandling, når hun var hjemme de følgende 17 år. Det blev til flere langvarige indlæggelser på Rigshospitalet og ambulant behandling, som fortsatte efter Karen Blixens endegyldige hjemkomst til Danmark den 31. august 1931.
Hendes syfilis medførte fra begyndelsen infertilitet (ufrivillig barnløshed). Dog var omfattende undersøgelser ikke i stand til at afsløre tegn på syfilis hos hende før efter 1925. Hendes skriftlige dygtighed tyder på, at hun ikke led under den mentale degeneration af senstadier af syfilis eller af forgiftning på grund af kviksølvbehandlingerne. Hun oplevede et mildt, permanent tab af følelse i benene, der kunne tilskrives hendes kroniske brug af arsenikbehandling under opholdet i Britisk Østafrika.
Fra 1940 til sidste halvdel af 1950'erne overtog dr. med. Mogens Fog den behandling, som Carl Rasch havde indledt i forbindelse med hendes fire besøg i Danmark under Afrika-tiden. Hendes medicinske behandling varetog overlæge, dr. med. Torben Andersen, mens Mogens Fog i visse perioder oftere end andre foretog undersøgelser, behandlingsindikationer og lange konsultationer med Karen Blixen. Og på den baggrund såvel som hendes biografiske beretninger hævder han følgende:
I midten af 1940'erne blev Karen Blixens rygmarvssmerter så markante, at hun insisterede på en operation. Den fik hun, og de følgende år var hun ikke plaget af smerter som tidligere. Hendes tilstand blev hurtigt forværret i 1950'erne, og i 1955 fik hun en tredjedel af ventriklen fjernet på grund af et mavesår (ulcus duodeni). Det hindrede fortsættelsen af forfatterskabet i en periode, hvor hun til gengæld deltog i flere radioudsendelser.I sine breve fra Afrika og senere i Danmark spekulerede hun selv over sin sygdoms art og symptomer. Offentligt gav hun syfilis skylden for sin lidelse – en sygdom, der ramte helte og digtere, som hendes egen far. Uanset hendes overbevisning om sygdommens art var den et velegnet udgangspunkt for at skabe den myte og legende, der kendetegner hendes liv som indsigtsfuld kunstner, karismatisk kvinde og baronesse.
Karen Blixen døde den 7. september 1962 på Rungstedlund, hendes barndomshjem, i en alder af 77 år. Hun vejede kun 35 kg pga. mavesårsoperationen: en tredjedel af hendes ventrikel var fjernet. Karen Blixen blev jordfæstet den 11. september 1962 under den store rødbøg ved foden af Ewalds Høj, og efter hendes ønske blev Davids salme Jeg løfter mine øjne til bjergene oplæst.
Karen Blixen, der i Britisk Østafrika havde underholdt Denys Finch Hatton med smukke fortællinger fra fjerne lande og tidsaldre, betragtede sig selv som storyteller. Det ses i forfatterskabet, der følger en traditionel stil af storytelling. Om sin bevidst gammeldags stil nævnte Karen Blixen i flere interview, at hun ønskede at udtrykke en ånd om mod og skæbne, der ikke findes i moderne tid. Desuden er Karen Blixens fortællinger og eventyr intellektuelle og intertekstuelle med hensyn til verdenslitteraturen, ligesom mange af hendes ideer kan spores til romantikken.
Da Karen Blixen først påbegyndte sit forfatterskab i 50 års alderen, kan hendes fortællingers univers siges at have været fuldført og veletableret ved forfatterskabets begyndelse. Derfor er forfatterskabet også uden de almindelige nybrud og faser som optræder hos andre digtere og forfattere, der indleder deres forfatterskab tidligt i ungdommen – f.eks. Nikolaj Gogol og Jens August Schade. Gengældelsens Veje er det eneste af Karen Blixens værker, der har karakter af introspektiv gyserroman. Det har Karen Blixen da også – efter hendes egen afsløring af forfatteren bag pseudonymet Pierre Andrézel – betegnet som sit forfatterskabs illegitime barn.
Hendes skriftlige arbejder i det meste af 1940'erne og 1950'erne bestod af eventyr i storytelling-traditionen. Den mest berømte er fortællingen Babettes gæstebud om en kokkepige, der bruger hele sin titusinde-franc store lotteripræmie til at forberede et lukullisk måltid i en nordnorsk landsby. Fortællingen Den udødelige historie er tilpasset til biograflærredet i 1968 af Orson Welles og Babettes gæstebud i 1987 af Gabriel Axel.
I 1950'erne var Karen Blixen i flere år kandidat til Nobelprisen i litteratur, og i 1957 og 1959 skulle hun have været meget tæt på tildelingen, der udeblev. Da Ernest Hemingway i 1954 modtog Nobelprisen, sagde han ifølge hustruen Mary Welsh Hemingway:
Karen Blixen skrev først sine bøger på engelsk og oversatte dem derefter til dansk. Kritikere roser hendes engelsk for usædvanlig skønhed, skrevet med stor dygtighed og præcision.
Som forfatter bevarede hun sit image som en karismatisk, mystisk, gammel baronesse med et indsigtsfuldt tredje øje. Hun har også sarkastisk-selvbevidst udtalt, at: "I Danmark siger mine unge forfattervenner, at jeg [som belæst forfatterfigur] er tre tusinde år gammel"; og tilføjet, at hun gav Johann Wolfgang von Goethe ret i hans nøgterne betragtning: "Den, som ikke fører sin regnskabsbog over mindst 3000 år, lever fra hånden til munden". Hun etablerede sig også som en inspirerende figur i dansk kultur og åndsliv.
Karen Blixen kom i slutningen af 1940'erne og starten af 1950'erne i forbindelse med forfatterne omkring tidsskriftet Heretica, og i rollen skiftevis som Sibylle, Djævelens veninde og Scheherazade samlede hun en kreds af håbefulde, mandlige talenter omkring sig, heriblandt Thorkild Bjørnvig, Aage Henriksen, Jørgen Gustava Brandt, Ole Wivel og Erling Schroeder. Karen Blixen bidrog i denne forbindelse med flere artikler til tidsskriftet, og den første artikel var hendes tyske rejsereportage Breve fra et Land i Krig (skrevet 1940; publiceret 1948 i Heretica). Desuden havde Thorkild Bjørnvig i årene 1950-1954 et nært venskab med Karen Blixen, hvorom han i 1974 har udgivet værket Pagten – Mit venskab med Karen Blixen.
Farmen M’Bogani, der var bygget af Åke Sjögren i 1912, flyttede ægteparret Karen og Bror von Blixen-Finecke ind på i 1917. De havde forinden boet fire år på M'Bagathi, som var deres første farm i Afrika.
Familieaktieselskabet, der i 1916 købte M’Bogani, hed Karen Coffee Company Ltd., og formanden for bestyrelsen var hendes onkel, Aage Westenholz, som har navngivet selskabet efter sin niece Karen Blixen. Den forstad til Nairobi, hvor hun dyrkede kaffe og havde sin farm, hedder i dag "Karen". Karen Blixen har i sine senere skrifter erklæret, at: "Boligdistriktet Karen var opkaldt efter mig." Bygherren, der købte kaffefarmen af familieaktieselskabet, fortalte hendes levnedsskildrer, Judith Thurman, at han havde planlagt at navngive distriktet efter Karen Blixen.
Fra Karen Blixen forlod farmen i 1931 til 1963 boede tre forskellige familier på den. I 1963 købte den danske stat den og skænkede den til Kenya for at markere uafhængighedsdagen den 12. december samme år. Dog var det først i 1985, altså hundredåret for Karen Blixens fødsel, at Kenyas nationalmuseum indviede et museum i hovedbygningen på hendes farm. I dag er farmen derfor en afdeling under National Museums of Kenya.Farmens stuer er restaureret og indrettet med nogle af Karen og Bror von Blixen-Fineckes møbler og malerier, ligesom museet indeholder visse dele af filminteriøret fra filmen Mit Afrika. Der er i dag også en Karen Blixen Coffee Garden Restaurant and Cottages i nærheden af farmen.
Karen Blixen levede det meste af sit liv i familiens hjem på Rungstedlund, som blev overtaget af hendes far i 1879. Ejendommen ligger i Rungsted, 24 km nord for København. De ældste dele af huset går tilbage til 1680, og det har været både kro og landbrug. Det meste af det, Karen Blixens skrev, skrev hun i Ewalds stue, som er opkaldt efter forfatteren Johannes Ewald. Ejendommen administreres af Rungstedlundfonden, der er grundlagt af Karen Blixen og hendes søskende i 1958. Ejendommen blev museum i 1991.
Hovedindgangen til Karen Blixen Museet ligger i vestfløjen, der tidligere rummede vognport, hestestald og høloft. Bygning er restaureret og indrettet med museumsbutik, café, udstillingsrum med bibliotek med alt, hvad Blixen har skrevet og oversættelser til alverdens sprog.
Stuerne i nordfløjen står, som Karen Blixen indrettede dem med friske blomster i vaserne. Denne del af Rungstedlund er også åben for publikum, og her findes et lille galleri med oliemalerier, pasteller og kultegninger udført af Karen Blixen. Efter ombygningen i foråret 2004 indviedes to nye rum – et fuglerum og et filmrum.
Dagmar Alvilda von Haffner og Thyra Valborg von Haffner er søstre, så Bror er Karen von Blixen-Fineckes halvfætter. De er altså næstsøskendebørn.
Fra 1957 var Karen Blixen korresponderende medlem af Bavarian Academy of Sciences and Humanities i München.
Blixen nævnes, sammen med Soya, i Kim Larsen og Gasolins sang Kloden Drejer Stille Rundt fra 1976.
Migel, Parmenia: Titania – The Biography of Isak Dinesen, Forlaget Random House, New York 1967.
Pelensky, Olga Anastasia: Isak Dinesen – The Life and Imagination of a Seducer, Ohio University Press, Athen 1991.
Thurman, Judith: Karen Blixen – En fortællers liv, Oversat til dansk ved Kirsten Jørgensen, Forlaget Gyldendal, Åbyhøj 1983, ISBN 87-00-36852-0.
Dinesen, Thomas: Tanne – Min søster Karen Blixen, Forlaget Gyldendal, København 1974, ISBN 87-00-27981-1.
Arnold, Tonni: Bror Blixen – En eventyrer, Gads Forlag, København 1992, ISBN 87-12-01797-3.
Aschan, Ulf: Manden som kvinderne elskede – Bror Blixens liv, Forlaget Sesam, Oversat til dansk ved Birgitte Brix, København 1988, ISBN 87-7258-337-1.
Nielsen, Peter: Drømmen om Ngong – En roman om Bror Blixen, Forlaget Gyldendal, København 1999, ISBN 87-00-37126-2.
Trzebinski, Errol: Til sidst taler tavsheden – En skildring af Denys Finch Hattons liv og hans forhold til Karen Blixen, Oversat til dansk ved Henning Næsted, Forlaget Lindhardt og Ringhof, København 1978, ISBN 87-7560-312-8.
Trzebinski, Errol: The Lives of Beryl Markham, Forlaget Heinemann, London 1993, ISBN 0-434-79501-1.
Wheeler, Sara: Too Close to the Sun – The Life and Times of Denys Finch Hatton, Forlaget Jonathan Cape, London 2006, ISBN 0-224-06380-4.
Brundbjerg, Else: Samtaler med Karen Blixen, Forlaget Gyldendal, København 2000, ISBN 87-00-45526-1.
Walter, Eugene: Isak Dinesen – An interview, In: The Paris Review – The Art of Fiction No. 14, pp. 43–59, Paris 1956.
Wamberg, Niels Birger: Samtaler med danske Digtere, Forlaget Gyldendal, pp. 40–48, København 1968.
Andersen, Hans og Lasson, Frans (red.): Blixeniana, 10 bind, Udgivet af Karen Blixen Selskabet, København 1976-1985.
Henriksen, Liselotte: Blixikon, Forord og billedredaktion af Frans Lasson, Nordisk Forlag A/S, Viborg 1999.
Lasson, Frans og Selborn, Clara (red.): Karen Blixen – En digterskæbne i billeder, Nordisk Forlag A/S, København 1969.
Mørk, Ebbe (red.): Karen Blixens gæstebud – Billeder fra Rungstedlund, Fotografier af Jens Lindhe, Billedredaktion af Jens Bertelsen, Udgivet af Politiken, København 2003, ISBN 87-567-6537-1.
Rasmussen, Steen Eiler (red.): Karen Blixens Rungstedlund, Udgivet og indledt af Frans Lasson, Tekst og fotografier af Steen Eiler Rasmussen, Forlaget Gyldendal, København 2001, ISBN 87-00-75176-6.
Osceola: Pløjeren, In: dansk tidskrift Gads danske Magasin, København, Oktober 1907.
Blixen, Karen: Sandhedens hævn – En marionetkomedie, In: dansk tidsskrift Tilskueren, København 1926.
Dinesen, Isak: Syv fantastiske Fortællinger (Vejene omkring Pisa; Den gamle vandrende Ridder; Aben; Syndfloden over Norderney; Et Familieselskab i Helsingør; Drømmerne; Digteren), C.A. Reitzels Forlag, København 1935.
Blixen, Karen: Den afrikanske Farm (Kamante og Lullu; Et vaadeskuds Historie; Gæster paa Farmen; Af en Emigrants Dagbog; Farvel til Farmen), Forlaget Gyldendal, København 1937.
Blixen, Karen: Vinter-Eventyr (Skibsdrengens fortælling; Den unge mand med nelliken; En historie om en perle; De standhaftige slaveejere; Heloïse; Det drømmende barn; Fra det gamle Danmark; Alkmene; Peter og Rosa; Sorg-Agre; En opbyggelig historie), Forlaget Gyldendal, København 1942.
Andrézel, Pierre: Gengældelsens Veje, Oversat til dansk ved Clara Svendsen, Forlaget Gyldendal, København 1944.
Blixen, Karen: Sidste Fortællinger ([Kardinalens første historie; Kappen; Nattevandring; Om hemmeligheder og om himlen; To gamle herrers historier; Kardinalens tredje historie; Det ubeskrevne blad], [Karyatiderne – En ufuldendt historie; Ekko], [En herregårdshistorie; Ib og Adelaide; Samtale om natten i København]), Forlaget Gyldendal, København 1957.
Blixen, Karen: Skæbne-Anekdoter (Dykkeren; Babettes gæstebud; Storme; Den udødelige historie; Ringen), Forlaget Gyldendal, København 1958.
Blixen, Karen: Skygger på Græsset (Farah; Barua a Soldani; Den store Gestus; Ekko fra Højene), Forlaget Gyldendal, København 1960.
Blixen, Karen: Osceola (Grjotgard Ålvesøn og Aud; Pløjeren; Eneboerne; Familien de Cats; Vinger; Maaneskin; Medvind; Vuggesang; En Stjerne; Balladen om mit Liv; Ex Africa), Udgivet med faksimiler af Vinger; Medvind; Balladen om mit Liv, Redigeret af Clara Svendsen, Gyldendals Julebog, København 1962.
Blixen, Karen: Ehrengard, Oversat til dansk ved Clara Svendsen, Forlaget Gyldendal, København 1963.
Blixen, Karen: Essays (Mit livs mottoer; Daguerreotypier; En båltale med 14 års forsinkelse; Fra lægmand til lægmand; Breve fra et land i krig; Gensyn med England; Om Retskrivning; H.C. Branner "Rytteren"), Forlaget Gyldendal, København 1965.
Blixen, Karen: Efterladte fortællinger (Familien de Cats; Onkel Théodore; Karneval; Den sidste dag; Onkel Seneca; Den fede mand; Anna; Den stolte dame; Bjørnen og kysset; Gensyn), Udgivet med efterskrift af Frans Lasson, Forlaget Gyldendal, København 1975.
Blixen, Karen: Breve fra Afrika 1914-31. Udgivet af Frans Lasson, 2 bind, Forlaget Gyldendal, København 1978.
Dinesen, Isak: Daguerreotypes and Other Essays, Udgivet af The University of Chicago Press, Chicago 1979.
Blixen, Karen: Moderne ægteskab og andre betragtninger, Udgivet med forord af Frans Lasson, Forlaget Gyldendal, København 1981.
Blixen, Karen: Ungdomsarbejder af Karen Blixen – Et udvalg ved Else Cederborg, In: Blixeniana, Noter og kommentarer ved Else Cederborg, Udgivet af Karen Blixen Selskabet, København 1983, pp. 49–217.
Blixen, Karen: Karyatiderne – En ufuldendt historie, Udgivet med papirklip ved Sonia Brandes, Forlaget Gyldendal, København 1993.
Blixen, Karen: Karen Blixen i Danmark – Breve 1931-1962, Udgivet af Frans Lasson og Tom Engelbrecht, 2 bind, Forlaget Gyldendal, København 1996, ISBN 87-00-19866-8.
Blixen, Karen: Karen Blixens kunst – Tegninger og malerier (Karen Blixens Kunst; Karen Blixen som maler; Når ord bliver til billeder; L'heure bleue – Karen Blixen og den universelle fantasi), Udgivet af Karen Blixen Museet, København 2001, ISBN 87-89712-22-6.
Karen Blixen – Out of This World (da. Karen Blixen – En fantastisk skæbne), Manuskript og instruktion af Anna von Lowzow og Marcus Mandal, Produceret af Nordisk Film A/S og Danmarks Radio, 2005.
Karen Blixen på Rungstedlund, Instrueret af Nicolai Lichtenberg, Optagelse af Minerva Film A/S, Produceret af Dansk Kulturfilm, 1953.
Karen Blixen - Storyteller, Manuskript og instruktion af Christian Braad Thomsen, Produceret af Kollektiv Film ApS, 1995.
Lucifer's Child, Instrueret af William Luce, Produceret af ICAP Productions og Random Entertainment, 1995.
Angelic Avengers (da. Gengældelsens Veje), Producer Andrew Bergman og Mike Lobell, Produceret af Universal Studios i samarbejde med M&M Produktions.
Babettes gæstebud (eng. Babette's Feast), Drejebog og instruktion af Gabriel Axel, Produceret af Nordisk Film A/S og Panorama Film International, 1987.
Drömmare på besök (da. Det drømmende barn), Instrueret af Georg Oddner, Produceret for og af SVT 2, Malmö 1978.
Ehrengard, Instrueret af Emidio Greco, Drejebog af Enrico Filippini og Emidio Greco. Produceret af Antea Cinematografica og RAI-1, Rom 1982.
Out of Africa (da. Mit Afrika), Instrueret af Sydney Pollack, Produceret af Universal Studios, 1985.
Ringen, Drejebog og instruktion af Kristoffer Nyholm, Produceret af Danmarks Radio, 1988.
Samtale om natten i København, Instrueret af Kaspar Rostrup, Produceret af Danmarks Radio, 1970.
Sandhedens hævn, Instrueret af Erling Schroeder, Tilrettelagt af Birthe Helmer-Petersen, Produceret af Danmarks Radio, 1960.
Sorg-Agre, Instrueret af Morten Henriksen, Produceret af Crone Film for Danmarks Radio, 1987.
The Immortal Story (da. Den udødelige historie), Drejebog og instruktion af Orson Welles, Produceret af ORTF og Albina Film, Paris 1968.
Andersen, Hans: Georg Oddners svenske Karen Blixen-film, In: Blixeniana, Noter og kommentarer ved Else Cederborg, Udgivet af Karen Blixen Selskabet, København 1981, pp. 194–201.
Jørgensen, Aage (red.): Out of Africa. Omkring en film af Sydney Pollack. CUK/Center for Undervisning og Kulturformidling, Aarhus 1988.118 s. ISBN 87-88-77221-7.
Keller, Keith: Karen Blixen og filmen, Forlaget Aschehoug, Nørhaven 1999, ISBN 87-11-11311-1.
Mørch, Karin: Gabriels gæstebud – Portræt af en filmmager, Forlaget Gyldendal, København 2008, ISBN 978-87-02-06775-0.
Introducerende dokumentarfilm om Karen Blixen (dansk)Liv og fortællekunstKaren Blixen på Litteratursiden.dk (dansk)
Karen Blixen på Forlagsliv.dk (dansk)BibliografierKaren Blixens forfatterskab på Bibliografi.dk (dansk)
Bibliografi i Dansk Forfatterleksikon (dansk)Arkiver og bibliotekerKaren Blixens arkiv på Kb.dk (Det Kongelige Bibliotek) (dansk)
Portrætbasen på Kb.dk (Det Kongelige Bibliotek) (dansk)AnerkendelseOversigtsside for Karen Blixen på Litteraturpriser.dk (dansk)
Kage navngivet efter Karen Blixen på Laglace.dk (dansk og engelsk)MuseerDansk Karen Blixen Museum (dansk, engelsk, tysk og svensk)
Kenyansk Karen Blixen Museum (engelsk)Stamtræ og gravstedKaren Blixen på Gravsted.dk (dansk)
Anetavle for Karen Blixen (dansk)FilmkunstKaren Blixen på Simplystreep.com (engelsk)

Karl Heinrich Marx (født 5. maj 1818 i Trier, død 14. marts 1883 i London) var en tysk sociolog, politisk økonom og filosof. 
Karl Marx er, sammen med Friedrich Engels, grundlægger af, hvad han selv kaldte for, den videnskabelige socialisme. Denne socialisme tog ideologisk udgangspunkt i den såkaldte utopiske socialisme som eksempelvis blev repræsenteret ved Charles Fouriers ideer, men kombinerede denne ideologi med en økonomisk og sociologisk teori for den historiske udvikling. Marx påstod deri at samfundene udvikler sig som resultat af samfundsklassernes indbyrdes kampe om herredømmet. Denne udvikling ville ifølge teorien nå sit højeste stadie med det kommunistiske samfund, hvor proletariatet (de besiddelsesløse, arbejderklassen) havde erobret magten over produktionsmidlerne og stillet dem i hele befolkningens tjeneste. Arbejderklassen ville således afskaffe klassesamfundet. Dette skulle gøre alle mennesker lige, så alle kunne udfolde sig frit, og ingen skulle udsættes for udbytning eller undertrykkelse. Dette kommunistiske endemål havde den såkaldt videnskabelige socialisme til fælles med den utopiske socialisme, men den økonomiske og sociologiske analyse af, hvordan det skulle komme i stand, var noget nyt hos Marx og Engels. Den såkaldt videnskabelige socialisme er i eftertiden også blevet kendt under betegnelsen marxisme, et begreb som Karl Marx dog aldrig selv anvendte.
Karl Marx og Friedrich Engels udgav i 1848 Det Kommunistiske Manifest. Manifestet var et kampskrift, der redegjorde for de vigtigste marxistiske idéer og hvis formål var at samle socialisterne i hele verden i kampen for frihed. Manifestet blev udgivet midt i konfrontationen mellem revolutionen, der hærgede Europa og gav løfte frihed og demokrati, og de feudale undertrykkeres forsøg på at fastholde deres eneherskersamfund. Den første socialistiske revolution i historien førte til oprettelse af Pariserkommunen i 1871, men denne blev hurtigt knust af den franske regerings styrker. Marx opnåede derfor ikke sine tanker realiseret, mens han levede. 
Karl Marx var i sin levetid en relativt ukendt skikkelse udenfor de socialistiske kredse, og en del af hans værker blev ikke udgivet før hans død. Men kort tid efter denne begyndte hans tanker at få stor indflydelse på en større del af arbejderbevægelsen i mange lande. I 1917 førte den russiske revolutionen til at først zaren og senere den provisoriske regering i Rusland blev styrtet, hvilket førte til oprettelsen af Sovjetunionen, der var funderet på marxistiske principper og erfaringerne fra Pariserkommunen. På grundlag af de marxistiske principper for udviklingen af socialismen, der blev praktiseret i Sovjetunionen, og erfaringerne indhøstet i de første år af opbygningen af Sovjetunionen udvikledes marxismen-leninismen, der blev virkeliggjort i Sovjetunionen. Forskellige teoretikere anser imidlertid at marxismen-leninismen ikke har noget med marxismen at gøre, og en del marxister tager afstand fra de styrer i Østeuropa der angav at bygge på marxismen-leninismen. Mange nationale befrielsesbevægelser i kolonierne og de halvkoloniale lande blev inspireret maxismen-leninismen af og byggede på marxismen i 1950– 60– og 70'erne. Befrielsesbevægelserne betød et sammenbrud for den imperialistiske opdeling af verden, og kontinenter med mange folkeslag vandt gennem deres kamp friheden fra de imperialistiske stormagters hegemoni. Mange statsledere, teoretikere, revolutionære, aktivister og politikere har angivet at basere sig på Marxs tanker som inspiration for deres aktiviteter, herunder blandt andre Vladimir Lenin, Lev Trotskij, Karl Kautsky, Rosa Luxemburg, Josef Stalin, Antonio Gramsci, Josip Broz Tito, Enver Hoxha, Ho Chi Minh, Mao Zedong, Che Guevara, Fidel Castro, Kwame Nkrumah, Tenzin Gyatso (den nuværende Dalai Lama), Daniel Ortega, Hugo Chavez og Prachanda.
Karl Marx blev født i 1818 på 664 Brückergasse i Trier som den tredje i rækken af en søskendeflok på syv børn efter det velstående ægtepar Heinrich Marx (1777–1838) og Henrietta Marx (født Presborck, 1788–1863). Faren var advokat og i en periode formand for byens advokatforening. Han nedstammede fra en slægt med en lang række af rabbinere og forretningsmænd (oprindelig Marx Levi).
Trier, Tysklands ældste by, var blevet til en af Tysklands mest kosmopolitiske byer. Dette er blandt andet blevet forklaret med reformer og impulser fra tiden 1794-1814 hvor Frankrig regerede over Tyskland vest for Rhinen. Dengang var Trier (Trèves) departementshovedstad i det franske departement Sarre.
Landområderne omkring Trier oplevede nedgangstider på grund af flere års fejlslåede vinaflinger. En fjerdedel af befolkningen overlevede med hjælp fra fattigdomskassen, og greve Henri de Saint-Simons (1760–1825) og Charles Fouriers (1772–1837) socialistiske teorier fik en del indpas.I 1816 (eller måske 1817) konverterede faren fra jødedommen til luthersk kristendom, og ændrede samtidig navn fra Hirschel Ha Levi til Heinrich Marx. Egentlig tenderede farens livsanskuelse mod deismen, og han følte sig tiltrukket af oplysningstidens skikkelser som Voltaire (1694–1778) og Rousseau (1712–1778). Når han gik over til kristendommen, var det fordi det ellers ikke ville have været muligt for ham at fortsætte som justitsråd hvis han forblev jødisk. Dette embede havde han fået under napoleonstiden, men i 1815 var Trier blevet prøjsisk.
Nu var Rhinlandet, hvor Trier er beliggende, et overvejende katolsk område. Men luthersk kristendom (hvori optaget den reformerte kalvinisme) var statskirke i Preussen og således den foretrukne trosretning i den prøjsiske forvaltning, og det indebar klare fordele for ham at tilhøre denne statsbærende konfusion. Katolikker blev diskrimineret i Preussen og havde ingen udsigter til ansættelser i embedsværket eller i en række andre offentlige stillinger.
Hans kone Henrietta, Marx' mor, var købmandsdatter, også af jødisk slægt. Hun gik noget senere over til kristendommen.
I 1824 blev også børn konverteret. Karl Marx blev døbt med dåbsnavnet Karl Heinrich Mordechai Marx. Han fik altså ingen jødisk opdragelse, men heller ikke nogen luthersk, i hvert fald ikke hjemmefra, hvor deismen var det fremherskende livssyn. I stedet voksede han op med oplysningstidens idealer og fik en klassisk uddannelse, både i hjemmet og på gymnasiet. Han blev altså hverken troende kristen eller troende jøde. Der vides ikke meget om Marx' barndom.
Han blev undervist hjemme til han var 13 år gammel. Derefter studerede han ved Triers kongelig-prøjsiske gymnasium fra 1830 til 1835 og tog abitur i en alder af 17 år. 
Dette var et af Tysklands aller ældste gymnasier, og havde frem til 1774 været under jesuitternes ledelse, før det blev til et kurfyrstelig gymnasium, et fransk collège og så fra 1815 kongelig prøjsisk. Læreplanen på Marx' tid var sammensat lokalt, ligesom at den var præget af en underlig blanding af lærestof og undervisningsstil fra jesuitskolens, det kurfyrstelige gymnasie og det franske kollegiets tider. Da Marx gik der, var det på en tid, hvor liberale ideer og indflydelsen fra den franske revolution prægede samfundet og den politisk tænkning.
I gymnasiet blev han bekendt med sin kultkammerat, den lavadelige Edgar Freiherr von Westphalen (1819–1890), som senere skulle blive hans svoger. Året efter han tog eksamen, forlovede han sig i hemmelighed med Edgars søster, Jenny Freiin von Westphalen (1814–1881). Hun skulle få en stor indflydelse på Karl Marx' tænkning.
Efter gymnasietiden begyndte Marx, i en alder af 17 år, i oktober 1835 ved universitet i Bonn for at studere jura. Det var mens Marx gik på universitet, at han begyndte sin politiske karriere. Han var medlem af en studenterforening i Trier (Landsmannschaft der Treveraner) og fungerede en stund som foreningens præsident. Meget af foreningens virksomhed kredsede omkring besøg i byens saloner. Dette gik angiveligt ud over hans karakterer.
Karl Marx ville selv have foretrukket at studere filosofi og litteratur, men dette godtog hans far ikke, da han ikke kunne forestille sig, at sønnen kunne sikre sig selv et godt livsgrundlag med en sådan uddannelse. Dermed blev Karl det efterfølgende år tvunget af sin far til at flytte over til det mere seriøse og akademisk orienterede Friedrich-Wilhelms-universitet i Berlin.
I Berlin vendte Marx for alvor sine interesser mod filosofien, til trods for de advarsler han havde fået af sin far.
Til at begynde med var det digterkunsten, som blev hans store interesse. Han kom med i et digterforbund og skrev digte, som han sendte til sin "tilbedte Jenny" og sin far. Hans digte og essays havde temaer, som kredsede om livet; han benyttede en deistisk-teologisk terminologi, som han havde fra sin liberale og deistisk orienterede far. Et af dem blev kaldt "Guddommen".
Han beskæftigede sig også med filosofferne Immanuel Kants (1724–1804) og Johann Gottlieb Fichtes (1762–1814) tanker, men blev allermest engageret i den nyligt afdøde filosof Georg Wilhelm Friedrich Hegels (1770–1831) historiefilosofi og lære om dialektiske fremskridt. Ved siden af interesserede han sig for naturvidenskab, gammel og moderne historie, kunsthistorie og æstetik.
Filosoffen Hegels indflydelse var efter dennes død kun vokset ved universiteterne og havde fået en dominerende position indenfor det intellektuelle liv i Tyskland. I Preussen var en version af hegelianismen nærmeste blevet den statsbærende filosofi.
Det var i løbet af denne periode, at Marx blev begejstret for "Die Freien", en gruppe unge filosofer og journalister som hentede sin inspiration hos Hegel, men som tolkede dennes værker på en anden måde end den udgave af hegeliansk filosofi, som blev fremmet af de prøjsiske myndigheder. Die Freien var eksponent for en bevægelse, Marx allerede havde stiftet en smule bekendtskab med, mens han studerede i Bonn. Da det var en ideologisk sammensat gruppe, gav eftertiden den blot betegnelsen unghegelianere eller venstrehegelianere.
Nogle af de bedst kendte navne fra 1800-tallets litteratur og filosofi var medlemmer af denne diskussionsgruppe, blandt disse Bruno Bauer (1809–1882), Friedrich Engels (1820–1895), Ludwig Feuerbach (1804–1872), Arnold Ruge (1802–1880) og Max Stirner (1806–1856). De mødtes gerne til diskussioner i en Weinstube (vinkro) i Friedrichstrasse i Berlin. Marx var noget i udkanten af kredsen; der var flere af unghegelianerne, som han aldrig eller ikke før senere mødte.
Det hegelianske "establishment" (som senere blev betegnet som "gammel- eller højrehegelianerne") var kommet til den konklusion, at de historisk dialektiske udviklingsspring, der indgik i Hegels historisk-filosofiske teori, var kulmineret med det prøjsiske samfund, med dets effektive bureaukrati, det gode universiteter, dets industrialisering og lave arbejdsløshed. Mens venstrehegelianerne forestillede sig en række yderligere dialektiske ændringer indenfor det prøjsiske samfund, som handlede om problemstillinger med fattigdom, statslig censur og diskriminering af ikke-lutheranere.
Ludwig Feuerbach havde en klar indflydelse på Marxs udvikling fra deisme og mod ateisme. Feuerbach, som var frataget sin lærestilling af de prøjsiske myndigheder allerede i 1832 og nægtet at få lov og vende tilbage til universitetet i 1836, begyndte det sidstnævnte år at rette kritik mod teologien og udviklede et materialistisk verdensbillede (i modsætning til den hegelianske idealisme).
I nogen grad blev Marx også påvirket af Max Stirner, selv om det faktisk ikke er helt afklaret, om de to mødte hinanden – Stirner tilhørte en ældre generation. Og hvor meget Stirner i virkeligheden var influeret af Hegel, er også genstand for diskussion. I hvert fald var hans tænkning nihilistisk, og det er klart, at Marx kendte til hans tanker fra hans skrifter. Selv om Stirner havde få andre tilhængere blandt sine kolleger, var hans bog hovedårsagen til, at Marx forlod dele af det feuerbachianske syn. I stedet udviklet han grundkonceptet til det som han senere formulerede som historisk materialisme.
I 1841 promoverede Marx per post til doktor i filosofi ved universitetet i Jena med et arbejde, der sammenlignede de græske filosoffer Demokrits' og Epikurs' naturfilosofier (Differenz der demokritischen und epikureischen Naturphilosophie).Et moment var at drøfte de to ateistiske filosoffers betydning for udviklingen af ateistisk filosofi; Marx mente, at Epikur var den vigtigste, fordi i hans system med sin atomteori var der rum for den frie vilje. At den frie vilje var vigtig for Marx ses også af, at han ved en senere korsvej forkastede Carl Vogts (1815–1895) teorier, som gik ud på, at mennesket og dets handlinger kunne tilbageføres til komplekse biokemiske processer.
Selv om det økonomiske system Marx senere skulle udvikle havde stærke deterministiske træk, er det altså ikke så enkelt, at Marx var gennemført determinist. Han var ingen monist. Selv om han udviklede en helstøbt materialisme, lagde han aldrig helt sin overbevisning om den frie viljes betydning fra sig eller sin afstandtagen til Vogts biologiske determinisme.
Grunden til at Marx dimitterede fra Jena, var at han var blevet advaret om, at hans rygte som unghegeliansk radikal ikke ville gøre noget godt for ham i akademiske kredse i Berlin. Han dedikerede doktorgradsopgaven til sin forlovedes far, Johann Ludwig von Westphalen (1770–1842).
Som doktor regnede han med at få et professorat ganske hurtigt. Men den prøjsiske regering så ham som en ledende skikkelse blandt de oppositionelle venstrehegelianerne, og nægtede ham – ligesom Ludwig Feuerbach, Bruno Bauer og andre – nogen videre akademisk løbebane. Marx rejste i stedet tilbage til sin hjemby Trier.
Før han kom til Trier havde Marx fået et tilbud om at skrive for en avis, som var i færd med at blive lanceret i Köln. Det var et tilbud, som interesserede ham. Da hans mentor Bruno Bauer blev afskediget fra Friedrich-Wilhelms-universitetets filosofiske fakultet i 1842, opgav Marx selv sine anstrengelser for at få en stilling indenfor filosofiundervisning til fordel for journalistiken, og flyttede til Bonn, som ikke ligger mange kilometer syd for Köln. Den 5. marts skrev han sin første artikel for den nye radikale kølner avis Rheinische Zeitung für Politik, Handel und Gewerbe. Avisen, som blev stiftet af liberale kølnere, var udkommet med dets første nummer den 1. januar 1842, opfattede sig som fællesorgan for de forskellige oppositionelle strømninger fra monarkistiske liberale og til radikale demokrater. Også Bruno Bauer begyndte at arbejde i redaktionen.
I efteråret 1842 flyttede Marx fra Bonn til Köln, og den 15. oktober blev Marx avisens redaktør. Fra da af blev den mere radikalt oppositionel. En af Marx' vigtigste artikler i Rheinische Zeitung var viet til levevilkårene for vinbønderne i Moseldalen. 
Den 16. november 1842 kom fabrikantsønnen Friedrich Engels forbi avisens redaktion. Han var på vej til Manchester i England. Dette skulle blive det første møde mellem Marx og Engels. Et resultat af avisens kontakter med Engels blev en serie artikler om den engelske arbejderklassens levevilkår. Engels' far var medejer af et firma dér, og i 1842 havde familien sendt ham fra deres hjem i Bremen for at arbejde i firmaet. Engels benyttede opholdet til systematisk at granske proletariatets vilkår med alt dets elendighed.
Den prøjsiske pressecensur så med særlig opmærksomhed på Rheinische Zeitung, og den prøjsiske øvrighed sendte en specialcensor fra Berlin som skulle gennemgå artikelmanuskripterne. Da det viste sig at være utilstrækkeligt, blev der etableret en eftercensur. Ikke bare blev avisen forhåndscensureret, men de færdige artikler måtte også forelægges for Kölns regeringspræsidentsembede. Eftersom Marx' redaktion til stadighed klarede at omgå denne dobbeltcensur, blev der sat en trippelcensur ind fra myndighedernes side.
Til sidst blev avisen erklæret forbudt den 1. januar 1843. Marx var blevet tvunget til at gå af som redaktør noget tidligere, men det var ikke nok til at redde avisen. Den ophørte i marts 1843.
Det var også i 1843, at Marx giftede sig med sin forlovede Jenny von Westphalen, som var datter af den da nyligt afdøde friherre Johann Ludwig von Westphalen, som havde været prøjsisk regeringsråd. Deres forlovelse havde været en hemmelighed i flere år, og både familierne Marx og Westphalen var modstandere af deres forhold og deres bryllupsplaner. Vielsen fandt sted i Pauluskirken i kurbyen Bad Kreuznach i Rhinlandet den 19. juni 1843.
Marx og Jenny von Westphalen fik syv børn: Jenny Caroline (1844–1883), Jenny Laura Marx (kaldet Laura,1846–1911), Edgar (1847–1855), Henry Edward Guy (kaldet Guido, 1849–1850), Jenny Eveline Frances (kaldet Franziska, 1851–1852); Jenny Julia Eleanor (kaldet Eleanor eller Tussy, 1855–1898) og et til, som døde, før noget navn var bestemt (juli 1857). Det var altså kun tre af børnene, som voksede op.
Nu gik Marx tilbage til filosofien og til politisk aktiviteter mens han ernærede sig som freelance-journalist. Grundet hans synspunkter blev han dog nødt til at flytte igen samme år. Herefter flyttede med sin kone først til Paris, som på denne tid var tilholdssted for store grupper af tyske, britiske, polske og italienske revolutionære. De ankom Paris i slutningen af oktober 1843.
Omkring årsskiftet 1843/44 skrev Marx et manuskript, som kritiserede Hegels retsfilosofi. Det skulle forblive upubliceret i hele hans levetid, selv om mange af tankerne derfra fandt vejen ind i De tysk-franske årbøger (se nedenfor). I manuskriptet kommenterede Marx afsnit for afsnit Hegels bog om retsfilosofi fra 1819: Grundlinien der Philosophie des Rechts. En af Marx' vigtigste indvendinger var, at så mange af Hegels dialektiske argumenter begynder i abstraktioner. Dette værk indeholder for første gang Marx' bemærkning om at religion er "folkets opium". Det indeholder også formuleringer om Marx' særegnede fremmedgørelses-begreb, som var inspireret af Feuerbach.
Passagen om folkets opium forekom også i artiklen i de tysk-franske årbøger, i et afsnit hvor Marx hævder, at religionskritik er forudsætningen for enhver samfundskritik:
Kampen mod religionen er altså indirekte kampen mod den verden, hvis åndelige aroma er religionen. Den religiøse elendighed er både et udtryk for den virkelige elendighed og en protest mod denne virkelige elendighed. Religionen er den undertrykte skabnings suk, en hjerteløs verdens ømhed og de sjæleløse tilstanders sjæl. Den er folkets opium.
Marx var kommet til Paris i den hensigt at samarbejde med sin ven Arnold Ruge. De begyndte at udgive de såkaldte tysk-franske årbøger (Deutsch-Französische Jahrbücher). Men det blev kun til et enkelt nummer og kun på tysk; de katolsk prægede franske socialister og kommunister ønskede nemlig ikke at samarbejde med de tyske ateister anført af Marx. 
Også som tysk projekt strandede det hele, delvist på grund af problemerne med at få gennemført den nødvendigvis hemmelige distribution i Tyskland, dels fordi der snart kom principielle meningsforskelle mellem de to redaktører for dagen. Ruge forblev knyttet til den hegelianske filosofi og til det borgerlige demokrati, mens Marx begyndte at beskæftige sig med politisk økonomi. Marx' artikler i tidsskriftet de tysk-franske årbøger vidner om, at han på dette tidspunkt havde udviklet en overbevisning om nødvendigheden af en væbnet proletarisk revolution. Vinteren 1844 var samarbejdet over.
Manuskriptet Teser om Feuerbach: I løbet af 1845 forfattede Marx essayet Thesen über Feuerbach, men lod være at offentliggøre det. En offentliggørelse skete først i 1888 på Friedrich Engels' initiativ. I dette opgør med Feuerbach finder man blandt andet Marx' første gennemarbejdede religionskritik. Essensen var, at religion er et samfundsprodukt. Det er altså noget mennesker og kun mennesker gør, siger og tænker.
Så langt var Marx og Feuerbach på linje, men Marx byggede videre på denne kritik. Godt nok anerkendte Marx Feuerbachs religionskritik, men problemet for Marx var, at menneskers behov for religion kommer af samfundsbetingelserne, og at det derfor er selve samfundet ,som man må gå ind på at kritisere. Så langt strakte Feuerbachs kritik sig ikke, og derfor var den ikke fuldendt, mente Marx. Teksten kulminerede i den 11. tese: "Filosofferne har kun fortolket verden forskelligt, men hvad det kommer an på er at forandre den."
Et centralt bidrag til de tysk-franske årbøger var essayet Zur Judenfrage ("Om jødespørgsmålet", 1845). Det var for det meste en kritik av de gængse opfattelser om borgerrettigheder og politisk frigørelse, men indeholdt også en række kritiske holdninger til jødedommen såvel som til kristendommen fra et ateistisk ståsted.
Essayet kritiserede to studier af Bruno Bauer om jødernes fremstød for at opnå politisk frigørelse i Preussen. Bauer mente at jøderne bare kunne opnå politisk frigørelse ved at give afkald på deres særegne religiøse selvforståelser, eftersom politisk frigørelse forudsætter en sekulær stat, som han formodede ikke levnede plads til sociale størrelser såsom religion. Bauer mente, at religiøse krav var uforenlige med tanken om menneskets rettigheder.
Marx kritiserede Bauer for ikke at gå langt nok. En politisk frigørelse forudsatte, ifølge Marx, at religionen blev undertrykt med magt. Marx mente, at hvis folk tillodes at praktisere nogen religion, ville de ikke være frie, og hvis de kunne besidde det, de skabte, ville de heller ikke være fri. Marx spåede, at jødedommen ville forsvinde, dvs. at jøder ville ophøre at være jøder i religiøs forstand, så snart det ville blive forbudt at praktisee religion, eje ting eller at arbejde for sig selv. 
Essayet forholdt sig for det meste til religion i sin almindelighed, ikke bare jødedommen. Men det var også fuldt af passager som senere er blevet opfattet som antisemitiske. For eksempel identificere han de europæiske jøder som symbol på grov egoisme, som ågerkarle hvis verdslige gud var pengene. Men det må også nævnes at Marx forsvarede jødernes lighed for loven som borgere.
Hvad angår Marxs kritik af det han opfattede som den jødiske økonomisk kontrol over verden, var den mere end en kritik af jøderne; den rettede sig mod hele den politiske, økonomiske og religiøse elite, deriblandt kristne, som havde forårsaget at så mange økonomiske nøglepositioner var blevet indtaget af jøder.
Den 28. august 1844 knyttede Marx det, som skulle blive det vigtigste venskab i hans politiske liv. På Café de la Régence på Place du Palais-Royal mødtes han med Friedrich Engels. Engels, som per korrespondance havde været med på det fejlslagne projekt med de tysk-franske årbøger, var kommet på besøg i Paris med det formål at træffe Marx og forelægge for ham, det som skulle blive et af hans vigtigste værker, Die Lage der arbeitenden Klasse in England. Dette værk var en frugt af Engels' ophold i Manchester, som også havde affødt en artikelserie i Marx' gamle avis i Köln.
Engels blev nogle dage i Paris. Dette blev begyndelsen på et livslangt tæt samarbejde. Det første resultatet var kampskriftet Die heilige Familie. Gegen B.[runo] Bauer und Konsorten (marts 1845, Engels' bidrag var vist kun på ti sider). På dette tidspunkt var de begge store tilhængere af Ludwig Feuerbach. Bemærkelsesværdigt med dette skrift er også at Marx, som polemiserede mod Berlins unghegelianere og sin tidligere mentor Bruno Bauer, undlod at nævne nogen af medlemmerne i denne gruppe: Max Stirner, hvis bog Der Einzige und sein Eigentum var udkommet i oktober 1844. Engels var i et brev til Marx den 19. november kommet med en overvejende positiv bedømmelse af denne bogen.
Efter at projekterne med de tysk-franske årbøger slog fejl, begyndte Marx at skrive for avisen Vorwärts. Den var skrevet og udgivet af et hemmeligt selskab ved navn De retfærdiges forbund, som Marx senere skulle blive medlem af og benyttede til at fremme sine overbevisninger. Avisen blev med Marxs bidrag hurtigt den mest radikale af alle de tyske aviser i Paris (og Europa). Avisen, som agiterede mod det prøjsiske monarkis absolutisme, fik en tydelig socialistisk profil.
Han læste også den franske anarkist Pierre-Joseph Proudhons (1809–1865) skrifter, som Qu'est-ce qua la propriété? Ou recherches sur le principe du droit et du gouvernement ("Hvad er ejendom?" fra 1840). Det var i denne bog man finder Proudhons berømte anarkistiske svar: La propriété, c'est le vol, "ejendom er tyveri".  De to mænd havde indflydelse på hinanden, og de mødtes i Paris, da Marx var i eksil dér. Venskabet blev imidlertid siden brat afbrudt, da Marx med ugivelsen af La Misère de la Philosophie (Filosofiens elendighed) foretog en negativ bedømmelse af Proudhons Système des Contradictions Economique, ou Philosophie de la Misère (De økonomiske modsigelsers system eller elendighedens filosofi), hvilket var en af årsagerne bag splittelsen mellem anarkistiske og marxistiske grene af Første Internationale.
Samtidig fordybede Marx sig i Den franske revolutions historie. Hans kritik af de tidlige franske socialisters standpunkter vidner om hans udvikling af et nyt og kommunistisk standpunkt. Marx brugte ellers megen tid på at gøre sig kendt med en side af virkeligheden, han ikke tidligere havde kikket på, leveforholdene for de store byproletariater (byarbejdere). I de såkaldte Pariserdokumenter, som er de fragmenter af Marx' notater fra Paris, der er blevet bevaret, finder man hans første udkast til et økonomisk system, som vidner om den filosofiske inspiration, der er bagved hans system. Her udviklede Marx for første gang udførligt sin teori om "fremmedgørende arbejde", og den hegelianske inspiration er tydelig. Dokumenterne blev dog ikke offentliggjort før i 1932.
I et andet af disse dokumenter, manuskriptet Privatejendom og kommunisme (1844) antyder Marx en slags marxistisk humanisme :" ... kommunisme som fuldt udviklet naturalisme, er lig med humanisme, og som fuldt udviklet humanisme er lig naturalisme". 
Videre vurderede Marx også at humanismen ikke kan løfte sig højere op end den sociale bevidsthed i den epoke, den er en del af. Den borgerlige humanisme har som grundlag den private ejendom, eftersom det er den centrale værdi for bourgeoisiet, mens proletarisk humanisme er grundlagt for kooperative sociale virksomheder, fremførte Marx i manuskriptet. Disse tanker kunne imidlertid ikke udvikles eller få genklang i Marx' samtid, eftersom de ikke blev kendt før senere. Det er også vanskeligt at se, om tankerne blev videreudviklet af Marx selv, såvel i udgivet eller ikke-udgivet materiale fra ham.
Efter at Vorwärts havde givet sin helhjertede støtte til et fejlslået attentatforsøg mod pressens kong Friedrich Wilhelm 2. blev Marx og mange andre i januar 1845, efter prøjsisk pres beordret til at forlade Paris. Sammen med Engels drog han i stedet til Bryssel i Belgien. Under en studierejse de to foretog til England i sommeren 1845 knyttede de kontakter med den revolutionære fløj af chartisterne.
I Bryssel skrev Marx og Engels manuskriptet Den Tyske Ideologi, men de lod være at offentliggøre det. Det regnes i dag for et af de vigtigste filosofiske værker fra de to. Det blev skrevet omkring 1845, men først i 1932 blev det meste af manuskriptet, som ikke længere var komplet i sin originale form, udgivet af Marx-Engels Instituttet i Moskva (samtidig som Pariserdokumenterne). Teksten var formet som en hård kritik af Ludwig Feuerbach, Max Stirner og Bruno Bauer og var en af de første omfattende udlægninger af Marx' og Engels' historieteori, som senere er blevet kaldt historisk materialisme. Særlig kritik havde det især mod Stirner.I manuskriptet forkastede forfatterne også den i samtiden og også senere herskende forståelse af begrebet kommunisme som et utopisk mål i det fjerne. De anså kommunismen som et resultat af en pågående bevægelse, der ikke kan ses løsrevet fra den virkeligheden.
I december 1845 valgte Marx at fralægge sig sit prøjsiske statsborgerskab, dette skete fordi han havde fået nys om, at den prøjsiske regering ville forsøge at presse belgierne til og udvise ham fra Belgien.
Derefter skrev Marx Filosofiens elendighed (1847, fransk originaltitel: Misère de la philosophie. Réponse à la philosophie de la misère de M. Proudhon). Dette var en kritik af de franske socialisters og specielt de politiske tanker hos Pierre-Joseph Proudhons. Proudhon havde i mellemtiden udgivet et nyt værk, Système des contradictions économiques, ou Philosophie de la misère (1846), som Marx meget lidt brød sig om. Han sablet i stedet Proudhon ned og skrev som en opsummering:
I Frankrike kan han [Proudhon] passere som dårlig økonom fordi han gjelder for å være en god eksponent for tysk filosofi. I Tyskland får han passere som en slett filosof fordi han går for å være en dyktig økonom. Men jeg, i egenskap av å være både tysker og økonom, vil protestere mot denne doble feiltakelse.
Tidlig i 1846 grundlagde Marx og Engels Den kommunistiske korrespondancekomite (Kommunistische Korrespondenz-Komitee) i Bryssel. Den skulle arbejde for, at tyske og andre landes kommunister og arbejdere fik en samlet ideologisk organisatorisk platform, dette skete for at forberede grundlæggelsen af proletarisk politisk parti. 
Huset hvor de to tyske revolutionære boede fra januar 1847 til februar 1848, rue Jean d' Ardenne 50 i Bryssel-forstaden Ixelles, blev et mødested for politisk oppositionelle af mange forskellige slags. Marx deltog i Bryssels demokratiske forening (Association Démocratique de Bruxelles), som han blev vicepræsident for. Han skrev også af og til artikler for den tysksprogede avis Deutsche-Brüsseler-Zeitung.
I vinteren 1847 blev Marx og Engels medlemmer af en hemmelig politisk gruppe kaldt De retfærdiges forbund. Gruppen var blevet dannet af den tyske radikale skrædderlærling Wilhelm Weitling (1808–1871) i Paris i 1836 og byggede på Gracchus Babeufs (1760–1797) tænkning, og var oprindeligt præget af utopisk socialisme og kristen kommunisme. I 1839 flyttede gruppen sit hovedkvarter til London. Forbundet bestod for det meste af tyskere i landflygtighed. 
På forbundets første kongres, i London juni 1847, fik Marx og Engels, sammen med den samtidig indmeldte Wilhelm Wolff (1809–1864), væsentlig ændret forbundet; de fik det grundlagt på ny som et hemmeligt revolutionært socialistisk forbund med internationale ambitioner, under navnet Kommunisternes forbund.
Det nye forbund holdt en ny kongres i London nogle måneder senere, fra den 29. november til den 8. december 1847. Ved mødet deltog udsendinge fra 30 lokalgrupper i Frankrig, Holland, en række stater i Det tyske forbund, Sverige, Schweiz, Storbritannien og USA. Under denne kongres spillede Marx og Engels en meget fremtrædende rolle.
Under kongressen blev Marx og Engels bedt om at forfatte en programerklæring for forbundet. Det blev til Det kommunistiske manifest (egentlig Det kommunistiske partis manifest), som blev offentliggjort den 21. februar 1848, på tysk (Manifest der Kommunistischen Partei). De første udgaver angav ikke nogen forfatternavne, men det blev snart ændret. Selv om både Marx og Engels navne skulle opføres som forfattere, var det dog kun helt indledningsvis at de havde et konkret samarbejde om teksten. Allerede i december drog de til hvert deres sted, Marx til Bryssel og Engels til Paris. Det antages derfor at det var Marx som selv stod for at skrive manifestet. Han blev færdig med det i januar 1848 og sendte det samme måned til London for trykning. 
Både indledningen og slutappellen er blevet stående som nogen af marxismens mest kendte paroler:
Manifestet blev hurtigt oversat til en række sprog, engelsk, fransk, italiensk, nederlandsk og dansk.
I 1848 oplevede Europa en række revolutionære oprør i flere land. Først udbrud var i Frankrig i februar, da en arbejderbevægelse greb magten fra kong Ludvig Filip og sendte ham i landflygtighed til England i det som kaldes "februarrevolutionen". Under revolutionen var Marx i fare for at blive udleveret fra Belgien til Preussen. Da der snart efter også udbrød optøjer Bryssel blev han arresteret og udvist, men blev inviteret af den franske provisoriske arbejderregering til at komme tilbage til Paris. Hvor han ankom den 4. marts.
Efter at revolutionen spredte sig til Tyskland (den såkaldte martsrevolutionen), tog Marx og Engels til Köln. De ankom den 3. april, og grundlagde her den revolutionære demokratiske forening. Hurtigt blev Marx en af de vigtigste anfører for den revolutionære bevægelse i den prøjsiske Rhin provins. Kort efter blev han chefredaktør for den nye avis Neue Rheinische Zeitung – Organ der Demokratie som udkom første gang den 1. juni 1848. Også Engels var med i avisprojektet og bidrog også med artikler.
Avisen anså sig som efterfølger til Rheinische Zeitung, som Marx tidligere havde redigeret. At avisen i det hele taget kunne genoplives skyldes at pressecensuren var blevet ophævet som følge af martsrevolutionen, både i Preussen og i de fleste andre af staterne i Det tyske forbund. De fleste af avisens medarbejdere var medlemmer af Kommunisternes forbund. Om arbejdsforholdene skrev Engels senere at "redaktionsførelsen var ret og slet et diktatur under Marx".
Hurtigt begyndte myndighederne dog at stramme til igen, Marx forstod dog at udnytte nye presselove til det fulde: For eksempel kunne særlig provokerende artikler dukke op blandt avisens annoncer, og dermed havde myndighederne ikke noget brugbart udgangspunkt for at gribe ind med censur.
Politiet kunne dog også udvise kreativitet: Da der blev udråbt undtagelsestilstand efter arbejderurolighederne i Köln den 25. september blev de fleste af avisens skribenter retsforfulgt – formelt ikke for deres journalistik, men for taler de havde holdt ved forskellige forsamlinger. Næsten alle af medredaktørerne, Heinrich Bürgers (1820–1878), Ernst Dronke (1822–1891), Friedrich Engels, Wilhelm Wolff og Ferdinand Wolff (1812–1895) slap for arrestation ved at flygte fra Köln. De kunne dog gradvist vende tilbage senere, da retsforfølgelserne mod den ene efter den anden ble indstillet. Engels kom tilbage i januar 1849.
Kun en af de seks medredaktører flygtede ikke, Georg Weerth (1822–1856), men han var allerede blevet arresteret efter at fyrste Felix Lichnowsky (1814–1848) var blevet myrdet i Frankfurt i september 1848. Han blev anklaget for tilsvining af den døde og dømt til en fængselsstraf på fem år og tab af borgerrettighederne.
Den revolutionære bevægelses nederlag fik konsekvenser over hele Europa. De borgerlig liberale så nu langt mere alvorlig på kommunistfaren, og fandt det bedst og prøve at danne fælles front med den halvfeudale absolutisme. Efter statskuppet i Preussen i november reagerede Neue Rheinische Zeitung med at opfordre folk til skattestrejke og til at gengælde vold med modvold.
I avisens korte levetid blev Marx to gange stillet for retten, første gang den 7. februar 1849 for en mindre overtrædelse, og anden gang dagen efter fordi han havde opfordret til væbnet oprør. Begge gange blev han frikendt. Til hans forsvar erklærede han foran juryen blandt andet:Det er nemlig pressens fornemmeste pligt at undergrave fundamenterne til det nuværende politiske system..
Avisen var helt isoleret i presseverdenen i dens opposition mod de nye magtforhold i Tyskland. Den forsøgte at sammenkalde til en tysk arbejderkongres i Leipzig. Herefter, og også som følge af russernes indmarch i Ungarn, oprørerne i Dresden, Iserlohn, Elberfeld, Pfalz og Baden, valgte den prøjsiske hær at "genoprette den borgerlige orden" i maj. Neue Rheinische Zeitung blev til sidst standset den 19. maj 1849. Marx blev herefter erklæret statsløs.
Et af de varige resultater af Marxs virksomhed som redaktør blev værket Lønsarbejde og kapital. Det udkom som en række lederartikler i Neue Rheinische Zeitung fra 5. april 1849 og til avisen ophørte. Det byggede på de forelæsninger som Marx i 1847 havde holdt i den tyske arbejderforeningen i Bryssel. At det er blevet bevaret som en (ufuldstændig) enhed, skyldes at Friedrich Engels udgav dem samlet i 1891, efter Marxs død. Marx kunne have fortsat serien af lederartikler, men Engels fandt ikke de manuskripter blandt Marxs efterladte papirer.
Marx blev udvist fra Preussen, og vendte derefter først tilbage til Paris, hvor revolutionen også var blevet slået ned og kontrarevolutionen havde medført et strengere styre. Efter demonstrationerne den 13. juni gav den franske regeringen Marx valget mellem at blive interneret i Vannes i Morbihan(Bretagne), eller helt forlade Frankrig. Her valgte Marx at tage i eksil i London med hans familie, familiens rejste i juni 1848, Marx forblev herefter resten af sit liv i London.
Årene i eksil i London skulle blive meget vanskelige for familien Marx, noget som hans breve også vidner om. Tiltrods for økonomisk hjælp fra Engels måtte familien gennem den ene prøvelse efter den anden:
I løbet af nogle få år mistede han tre af sine børn: Heinrich Guido (1849–1850) og Franziska (1851–1852) døde af sult, og Edgar (1847–1855) af tuberkulose. Karl Marx var meget nedbrudt ovenpå dette.
Marx havde lidt indtægter fra journalistisk arbejde, men det hjalp ikke nok for at få familien ud af elendigheden. Han skrev hundredvis af avisartikler for indtægtens skyld, blandt andet for New York Tribune, som han blev tilknyttet i 1852. Den var en af USA's ledende aviser, og forløberen for dagens International Herald Tribune. I mange år var han avisens Europa-redaktør. Artiklerne var ikke som de gængse reportager: Han skrev omfattende analyser, ofte som lange artikelserier, om den politiske og økonomiske situation i forskellige europæiske lande. Engagementet ved New York Tribune varede helt til udbruddet af den amerikanske borgerkrig. 
Det var ikke før i 1861 at økonomien bedrede sig noget, takket være øget bistand fra Engels. I 1864 fik familien endnu et løft da arven efter Marx mor kom. Men til nogen rigdom blev det ikke; det blev kun en forandring fra armod til beskedne kår.
Politisk viede Karl Marx sig i alle London-årene til international agitation for kommunisme og sin endegyldige kritiske analyse af kapitalismen. Næsten hver dag tilbragte han i læsesalen på British Museum.
Først udgav han i form af en artikelserie 1849–50 en beskrivelse om klassekampene i Frankrig 1848–1850 (Klassenkämpfe in Frankreich 1848 bis 1850). Den bearbejdede og udvidede han med Der achtzehnte Brumaire des Louis Bonaparte (1852). Her analyserede han Den andre franske republik som den 4. november 1848 afskaffede juli-monarkiet og til republikken blev styrtet ved det bonapartistiske statskuppet i Frankrig den 2. december 1851, da Napoleon III (1808–1873) kom til magten og indledte det Andet franske kejserrige.
Analysen af hændelser disse omkring revolutionsårene gav Marx muligheden til at videreudvikle sine teser. For ham fremstod februarrevolutionen og det senere statskup som tydelige illustrationer på hvad klassekamp handler om. Marx videreudviklede i dette værk hans forståelse af klassebegrebet og hans historiefilosofi, som fremholdt at samfundet uafvendelig stævner fremover mod det klasseløse samfund.
Dette værk er en vigtig fremstilling af marxistisk samfundsanalyse og historisk teori, og indeholder en række af Marx' mest kendte og citerede formuleringer.
Der achtzehnte Brumaire skulle få stor indflytelse på senere marxistisk totalitarisme- og fascisme-forskning. Indenfor statskundskab anses det som et betydelig værk om politisk teori. Noget som skulle blive lagt særligt vægt på indenfor senere marxisme og marxisme-leninisme skoler var værkets tese om at proletariatets revolution undgåeligt ville knuse det borgerlige statsapparat i stedet for bare at overtage det.
I 1857/58 blev Marx færdig med et gigantisk 800 sider langt manuskript som dækkede alle seks dele af hans økonomiske teori: kapital, landejendom, lønarbejde, staten, udenrigshandel og verdensmarkedet. Men værket blev tilføjet i rækken af skrifter som ikke blev udgivet før efter hans levetid. Det var ikke før længe efter hans død, i 1941, at det så dagens lys, under titelen Grundrisse der Kritik der Politischen Ökonomie. 
Af de seks felter var det kun det om kapitalen som Marx nåede at lave en større afhandling om (storværket Kapitalen, hans magnum opus). Grundrids bliver ofte beskrevet som et udkast til Das Kapital, selv om der hersker stor uenighed om det nøjagtige forhold mellem de to tekster, specielt hvad angår metodologi spørgsmålet.
Link til tekst på dansk: Til kritikken af den politiske økonomiDet første af Marx' udviklede centrale økonomiske hovedværker fulgte så. I 1859 kom Zur Kritik der politischen Ökonomie (dansk:Til kritikken af den politiske økonomi). Egentlig var det tænkt som første hæfte i en serie, men Marx fastslog snart at han ikke var helt fornøjet med detaljerne. Derfor begyndte han på et nyt manuskript, og dermed kan man også betragte Zur Kritik... som et udkast til Kapitalen, som begyndte at udkomme otte år senere.
Mens Marx arbejdede på Kapitalen fik han igen anledning til at engagere sig praktisk for arbejderbevægelsen: I 1864 var han den ledende organisator af Den internationale arbejder forening (kendt som: Den første internationale). Støtten til organisationen var de store solidaritetsdemonstrationer i London den 22. juli for polakkerne som havde gjort oprør mod Zsar-Rusland. Franske og engelske arbejderledere mødtes derfor og blev enige om at organiser sig internationalt. Den store konference fandt sted i St. Martin's Hall, og foregik fra den 28. september og i over en måned. Repræsentanter for engelske, franske, italienske, polske, irske, Schweiziske og tyske arbejderforeninger deltog, blandt dem også Marx. Marx indtog hurtigt en ledende rolle. Han forfattede vedtægter og principprogrammet, som blev enstemmig vedtaget den 1. november 1864, og blev derefter valgt som Internationales leder. I sin indledningstale tog Marx udgangspunkt i de britiske erfaringer og fremhævede særlig to begivenheder: (1) loven om 10-timers arbejdsdag og (2) kooperativ bevægelsen. Ligesom reformer blev betegnet som en sejre for arbejderklassens økonomiske udvikling. 
Den 26. juni 1865 præsenterede Marx for generalrådet teksten Om lønning, pris og profit hvori han argumenterede imod teserne om den tætte sammenhæng mellem lønsøgeren(arbejderen) og inflation. 
Den første internationale havde så vidt forskellige grupperinger som tyske kommunister, britiske fagforeningsfolk, britiske liberale, tyske lassallister og franske proudhonister, og skikkelser som den franske kommunist Louis Auguste Blanqui (1805–1881), den russisk anarkist Mikhail Bakunin (1814–1876) og italieneren Giuseppe Mazzini (1805–1872).
Konflikter var ikke til at undgå. Den største omhandlede anarkisterne. Men først gjaldt det for Marx om at fjerne indflydelsen fra mazzinianernes, proudhonianernes og særlig owenianerne. De sidste var eksponenter for det som er blevet kendt som utopisk socialisme, en retning inden tidlig socialisme som fortsat vandt fodfæste i engelske fagforeningskredse. Det lykkes Marx lang hen ad vejen at neutraliser disse gruppers indflydelse under Internationales konference i Genève i september 1866. 
Derefter tog Marx et uforsonligt opgør med anarkisterne, repræsenteret specielt af Bakunin, som Marx kendte fra tiden i Paris i 1844 og som nu boede i Schweiz. Selv om Marx vandt kampen mod anarkistfløjen, som blev ekskluderet under kongressen i Haag den 2. september 1872, blev sejren kort. Flytningen af generalrådet fra London til New York i 1872, som Marx støttede, ledte hurtigt til Internationale faldt sammen og praktisk gik i opløsning. Den formelle nedlæggelse skete den 15. juli 1876 i Philadelphia.
Arbejdet med Kapitalen (Das Kapital) tog lang tid. Det var først i 1867 at første bind af det som skulle blive et sæt på tre bind blev udgivet. Forlæggeren var Otto Meissner i Hamburg, som også udgav de efterfølgende bind i 1885 og 1894. 
Især de sidste bind har præget senere marxisme. De blev først redigeret af Engels og fik forord skrevet af ham (1895). Senere blev værket gennemarbejdet af den østrigske sosialdemokratiske partiideolog Karl Kautsky (1854–1938) og med forord af ham (1910); Kautsky tilføjede også en såkaldt fjerde bog, med "Teorien om merværdien" på grundlag af et manuskript fundet i Marx' efterladenskaber. Både Engels' og Kautskys arbejde med at fuldføre Kapitalen er blevet udsat for kritik fra forskellige sider.
Værkets fulde navn var Das Kapital. Kritik der politischen Oekonomie (Kapitalen. Kritik af den politiske økonomi). Det bind som udkom i 1867, Der Produktionsprocess des Kapitals, drejede sig om produktionsmidlerne. De to sidste bind havde temaerne (Bind II:) Der Cirkulationsprocess des Kapitals (Kapitalens cirkulationsproces) og (Bind III: Der Gesamtprocess der kapitalistischen Produktion (Den kapitalistiske produktions samlede process).
Marx anså selv hans mål som "at frembringe en videnskab [dvs. politisk økonomi] ved kritik til det punkt hvor den kan fremlægges dialektisk", og på dette vis "afdække det moderne samfunds bevægelseslove". Ved at påvise hvordan kapitalistisk udvikling var en forløber for en ny og socialistisk produktionsmåde ville han lægge et videnskabelig fundament for den moderne arbejderbevægelse. 
Et klart træk ved Kapitalen er at fremstillingen reflekter den dialektiske metodologi som var udviklet af Georg Wilhelm Friedrich Hegel i hans bøger Wissenschaft der Logik (1812/16) og Phänomenologie des Geistes (1807). Man finder også klare resultater af den indflydelse franske socialister som Charles Fourier, de Saint-Simon og Pierre-Joseph Proudhon havde haft på Marx.
Aristoteles og græsk filosofi i sin almindelighed havde også en vigtig indflydelse på Marx’ analyse af kapitalismen. Marx’ uddannelse i Berlin gjorde ham fortrolig med græske og romerske digtere og filosofer, og hans doktorarbejde fra de yngre år havde været at sammenligne to filosofer fra antikkens Grækenland.
Marx byggede i høj grad hans arbejde på værker fra klassiske økonomer som Adam Smith (1723–1790, forfatter af The Wealth of Nations), David Ricardo (1772–1823, med værket Principles of Political Economy and Taxation), John Stuart Mill (1806–1873, som skrev "The Principles of Political Economy") og til og med Benjamin Franklin (1706–1790, blandt andet The Way to Wealth). Næsten alt det han benyttet som empirisk underbygning kom også fra engelske kilder, særlig fra økonomidelen i tidsskriftet The Economist og rapporter fra The Royal Commission of Inquiry.
Når han som relativt fattig mand kunne sætte sig ind i adskillige kilder, skyldes det at han tilbragte lange dage i læsesalen på British Museum, som han nemt kunne komme til fra den nærliggende bydel Chelsea, hvor han boede i dele af sit Londoneksil. Men i tillæg til at bygge på disse økonomer, omarbejdede han materien på en sådan måde at hans værk blev en syntese som var hans eget originale værk og ikke bare var en videreføring af andre økonomers tanker.
Et særtræk er at Marx i modsætning til de forfattere han læste, foretog en integrering af økonomiske og sociale omstændigheder. Både Smith og Ricardo tenderede mod at holde disse adskilt fra hinanden. Marx overtog Ricardos inddeling i tre klasser (landejere, kapitalejere/kapitalister og arbejdere). Ricardo havde senere i hans arbejde påpeget negative sociale følger af industrialiseringen på en måde som ikke Marx reflekter i Kapitalen.
De økonomiske studier Marx foretog overbeviste ham om at store fremskridt var indenfor rækkevidde; ja, at det ved hjælp af stadig forbedret teknologi absolut ville være mulig at komme frem til et stadium hvor alle menneskelige behov kunne dækkes godt for alle og enhver. Men for at få denne rette fordeling af goderne ville det være helt nødvendig at styre samfundet socialistisk eller kommunistisk.
De liberale var kritiske til Marx' model fordi den opfordrede til klassekamp. Det var ifølge Marx' model nødvendig at arbejderne tog alt magt, ellers ville man hverken nå dette mål, og fremmedgørelse ville bare fortsætte.
Nøglebegrebet fremmedgørelse fik stor plads i Kapitalen. Dette er et koncept som går tilbage til Hegel. Unghegelianerne havde grebet fat i det, og Feuerbach og Marx videreudviklede det. Marx omgjorde det fra et rent filosofisk fænomen til en karakteristik af en social mekanisme. Hos Marx eksistere fremmedgørelse (Entfremdung eller Entäusserung) på grund af den kapitalistiske produktionsprocess og ejendomsstruktur, når arbejderne ikke selv har kontrol med produktionsmidlerne og kapitalisterne får hovedparten af den merværdien som skabes i produktionen af arbejderne. Produktet fremstår derfor for arbejderen som noget fremmed, og noget han ikke har kontrol over.
Link til tekst på dansk: Pariserkommunen (Borgerkrigen i Frankrig)Den vigtigste politiske begivenhed for kommunisterne i disse år blev Pariserkommunen i 1871, da parisiske borgere gjorde oprør og klarede selv at kontroller byen i to måneder. Marx skrev i april/maj samme år et af hans i eftertiden mest berømte tekster om den blodige nedkæmpelse af oprøret, Borgerkrigen i Frankrig, hvor han kom med et entusiastisk forsvar af Kommunen. Igen drejer det sig om et værk som ikke blev offentliggjort; det blev først kendt i 1930erne. I manuskriptet trak Karl Marx sig fra hans tidligere konklusion om at proletariatet ikke må slå sig til ro med at få grebet om statens magtapparat, det må rykke det op med roden. Marx hyldede den nye form for folkestyre som "kommunarderne" etablerede.
Link til tekst på dansk: Kritik af Gotha-programmetI de sidste ti år af Marx' liv blev hans helbred dårligere og dårligere, han var ikke længer i stand til at opretholde hans mange skriverier. Maratonløbets tid var forbi. Marx magtede dog at engagere sig tungt i enkelte dagsaktuelle spørgsmål, særligt i Tyskland og i Rusland.
Tidligt i maj 1875 skrev Marx, med støtte fra Engels, et brev til Eisenach-fraktionen af den tyske sosialdemokratiske bevægelse. Brevet blev ikke udgivet som sådan før i 1891, altså efter Marx død. Marx og Engels havde længe stået denne bevægelse nær. Brevet gav meget detaljerede anvisninger og kommentarer fra Marx' hånd om bevægelsens program for en revolutionær strategi. Her drøftede han "proletariatets diktatur", overgangsfasen mellem kapitalisme og kommunisme, proletarisk internationalisme og arbejderklassens parti. 
Brevet, kaldet Kritik des Gothaer Programms, er kendt for sin uddybning af princippet for det kommunistiske samfund: Fra hver efter evne, til hver efter behov. Kritikken mod Gothaprogrammet sluttede med den berømte sætningen "Dixi et salvavi animam meam" (Jeg har talt og reddet min sjæl).
Foranledningen var en planlagt partidannelse og kongres i byen Gotha. To grupper eller partier skulle her tilnærme sig hinanden: Efter planen ville eisenacherfraktionen faktisk slå sig sammen med lasallefraktionen og sammen danne et forenet parti, det som efter yderligere nogle år blev til Tysklands socialdemokratiske parti (SPD). Eisenacherne (navnet kommer fra byen Eisenach hvor de havde vedtaget et strengt marxistisk program i 1869) havde sendt et programudkast, "Gothaprogrammet", til Marx for kommentar. Marx mente det var negativt påvirket af ideer fra afdøde tyske socialist Ferdinand Lassalle (1825–1864), en mand som Marx havde betragtet som en opportunist der var villig til kompromisser med regeringen om arbejderbevægelsens krav. 
Men da kongressen blev afholdt i Gotha sent i maj, blev det kritiserede program vedtaget med nogle mindre ændringer.
En anden af Marx' interesser, dog mindre, handlede om Rusland og afdækkede en interessant ideologisk fleksibilitet. Det drejede sig om Marx korrespondance med Vera Ivanovna Sassulitsj (1849–1919), en russisk narodnika som var kommet til Schweiz efter at have udført et politisk attentat i Sankt Petersborg og nu var på vej til at blive marxistisk revolutionær.
I det som er blevet kendt som Sassulitsj-brevet (8. marts 1881) drøftede Marx muligheden for at Ruslands situation kunne være udvikle sig sådan at det feudale samfund kunne hoppe over i det kapitalistiske udviklingsstadium og derefter over til at bygge kommunismen på grundlag af fælleseje traditioner i russiske landbrugslandsbyer.
En anden fleksibilitet fra det normale mønster Marx havde viste en anden åbenhed: Han ville ikke udelukke at visse lande med stærke demokratiske institutionelle strukturer, som Storbritannien, USA og Nederland, kunne klare overgangen fra kapitalisme til kommunismens opbygning ad fredelig vej. Dog i et land med stærke centraliserede statsorienterede traditioner som Frankrig og Tyskland opfattede han en voldelig omvæltning som forventeligt.
Marx' klassebegreb er ikke skitseret et samlet sted af ham selv; tættest på en definition kommer vi i Elendighedens filosofi, Det kommunistiske manifest samt Kapitalen.
Kort sagt siger teorien, at der finder en udbytning sted klasserne imellem. Der er to hovedklasser (borgerskabet og proletariatet). Borgerskabet ejer produktionsmidlerne og udbytter proletariatet, idet de ikke lader arbejderne få den fulde økonomiske udbytte af deres indsats (se merværdi). Denne konflikt vil blive større og større gennem kriserne og vil ultimativt forandre verden, når proletariatet gør oprør. Proletariatets oprør skal grundlæggende bygge på solidaritet mellem de enkelte medlemmer af samfundsklassen.
Marx' fremmedgørelsesteori bygger på Feuerbachs tanker. Ifølge Feuerbach er gud menneskeskabt, men får så at sige sit eget liv. Marx' pointe er at der også eksisterer fremmedgørelse på arbejdspladsen: den store arbejdsdeling gør produktionen så kompleks at den får et eget liv der kommer til at bemægtige sig menneskets daglige handlinger. Fremmedgørelsen eksisterer også på markedet. Der får varen et eget liv, og det omtaler Marx som varefetichisme. 
Den økonomiske betydning af ordet er for Marx især at producenten (arbejderen) ikke ejer produktionsmidlet (maskiner, bygninger m.v.). Den brede samfundsmæssige betydning af ordet er for Marx, at "...sammenhængen i totalproduktionen påtvinger sig produktionsagenterne (arbejdere OG kapitalister) som en blind lov, ikke som en lov som de kollektivt har erkendt og kollektivt behersker, og som bringer produktionsprocessen under deres fælles kontrol." Betragtningen har mange ligheder med Adam Smiths usynlige hånd. Men hvor Smith så den usynlige hånd som udtryk for en harmonisk og i det væsentligste selvregulerende dynamik, så Marx en kapitalisme præget af indre modsætninger der især i tilstande af økonomisk krise producerede destruktive resultater.
Marx deler samfundet op i en basis og en overbygning. Basis er den økonomiske og materielle struktur som præger samfundet. Den kapitalistiske økonomi og forholdet mellem proletariatet (arbejderklassen) og bourgeoisiet (borgerskabet) hører til i basis. Overbygningen er vores kultur, politik og ideologi og er til en vis grad bestemt af basis. Overbygningen virker dog også tilbage på basis; man siger derfor, der er et gensidigt (dialektisk) forhold mellem basis og overbygning.
Marx definerede ideologi således at der i samfundet hersker en hegemonisk ideologi der er den herskende klasses ideologi. Denne ideologi legitimerer den herskende klasse ved at fremstille en eksisterende magtfordeling som naturlig og naturgiven .
Er mennesket underlagt den herskende (borgerlige) ideologi, ser mennesket ikke sine "virkelige" (objektive) interesser. Mennesket har en falsk bevidsthed.
Merværdi er ikke det samme som profit. Merværdien er forskellen på den værdi i form af varer som arbejderen frembringer ved sit arbejde, og den værdi han modtager som betaling for brugen af sin arbejdskraft (løn). Merværdien forvandles på markedet til profit (kapitalistens renter), der så anvendes til investeringer eller forbrug for kapitalistklassen. Marx betragter merværdien som et merprodukt der tilfalder kapitalisten, uden at denne selv begår et reelt stykke arbejde; at arbejderen arbejder et antal timer gratis for kapitalisten, da produktet er mere værd end det, kapitalisten betaler arbejderen i løn.
Marx’ teori bygger på arbejdsværdilæren, som han overtog og forfinede fra de klassiske økonomer Adam Smith og David Ricardo. 
Varen der for Marx er kapitalismens mest grundlæggende bestanddel, har en dobbeltkarakter. Den har en nytte og den har en værdi. Nytten er den grad af behovstilfredsstillelse som forbruget af varen giver, mens værdien er den mængde arbejde i bred forstand som er brugt til dens fremstilling. Se eventuelt Adam Smiths vand-diamant-paradoks. Vand er nok nyttigere end diamanter, men billigere at fremstille og derfor den store prisforskel.
For den specielle vare arbejdskraft gælder at dens nytte (for kapitalen) er den mængde varer som den kan fremstille, mens dens værdi er lønnen (=den mængde varer, som arbejderen kræver for sit arbejde – og som bestemmes på arbejdsmarkedet). Da arbejdskraftens nytte således kan udtrykkes i værdi – værdien af de varer, som den skaber – og da denne værdi (sædvanligvis) er højere end lønnen, bliver der således skabt en merværdi der under de rette betingelser på markedet kan forvandles til profit.
Nyere økonomisk teori har afskaffet arbejdsværdilæren til fordel for en samlet nytteteori der ophæver varens og dermed arbejdets dobbeltkarakter. Profit er således (betaling for) kapitalens nytte – og kan derfor ikke forstås som et udbytningsforhold (selvom ingen vil benægte, at 'kapitalistklassen' disponerer over profitten). Nytteteorien rummer imidlertid også nogle modsigelser og implikationer i form af den generelle ligevægtsteori, der har svært ved at forklare kriserne som andet end midlertidige problemer med markedstilpasning.
Marx er en af de første til at anføre, at krisen er indbygget i det kapitalistiske system. I modsætning til de generelle ligevægtsteorier der antager at markedet af sig selv etablerer ligevægt, hævder Marx at markedet styrer mod en uligevægt der kun voldsomt kan forløses i krisen.  Han tager udgangspunkt i begrebet den organiske sammensætning. Dvs. forholdet mellem den "døde" og den "levende" (arbejdskraften) kapital, hvor konkurrencen tvinger kapitalisterne til at øge den "døde" kapital. I loven om profitratens tendens til fald’ er teorien i grove træk at der i højkonjunkturen sker en overophobning af kapital der skal forrentes, og en dis-proportionalitet mellem aktiviteten og kapitalbeholdningen i forbrugs- og investeringsindustrierne. Når krisen så kommer, sker der en voldsom nedskrivning af kapitalen. Konkurser er det voldsommeste udtryk. Den kapital der før var bogført til en milliard, sælges nu for en million – og kan atter kaste en acceptabel profitrate af sig. Virksomhedslukninger og frisætning af arbejdere (arbejdsløshed) er den måde hvorpå krisen omfordeler ressourcerne mellem samfundets forskellige sektorer. Marx adskiller sig måske især fra sine ’kolleger’ ved at hævde at denne proces ikke sker glidende, men i ryk (krisen) og alt andet end fredeligt.
I kriserne vokser også modsætningen mellem produktionen som en samfundsmæssig nødvendighed og produktionen som middel til privat tilegnelse. Og fordi produktivkræfternes udvikling bevirker en stadig større samfundsmæssiggørelse af produktionen, internationalisering og stadig større kapitalformationer, uddybes også denne modsætning, og Marx’ 'profeti' er, at hver krise bliver dybere end den forgående.
Marx levede de sidste år af sit liv i fattigdom, helt afhængig af økonomisk støtte fra sine venner og specielt hans ven og medforfatter Engels, som hjalp familien med de daglige udgifter og gæld. Hans sygdomsforløb gjorde at familiens økonomiske fremgang helt stoppede; han led blandt andet af kronisk bronkitis. 
Den 2. december 1881 døde hans hustru Jenny. Marx var for syg til selv at deltage i begravelsen. Den 11. januar 1883 døde datteren med samme navn. Selv døde Karl Marx den 14. marts 1883. Han blev 64 år, og var ved sin død stadigt statsløs. Tabet af hustruen, og sikkert også af datteren Jenny, førte ham ind i en dyb depression, der formentligt kan have fremskyndet hans død.
Han blev begravet tre dage efter i Highgate Cemetery i London. Tallet er ikke sikkert, mellem ni og elve personer overværede begravelsen. Deriblandt Engels, Eleanor, svigersønnerne Charles Longuet og Paul Lafargue, og fem andre med nære bånd til den afdøde og overbeviste socialister – Wilhelm Liebknecht, Friedrich Lessner, G. Lochner, Carl Schorlemmer og Ray Lankester.Inskriptionen på støtten, et monument rejst i 1954 af Det britiske kommunistpartiet, er "Workers of all lands, unite!". Den oprindelige gravsten var i udgangspunktet beskedent udsmykket.
Kun tre af familiens børn blev voksne. Det var døtrene Eleanor, Jenny Caroline og Laura, der ligesom deres forældre engagerende sig i den socialistiske bevægelse. Laura giftede sig i 1868 med Paul Lafargue (1842–1911), Jenny giftede sig i 1872 med Charles Longuet (1839-1903), og Eleanor levede fra 1883 sammen med Edward Aveling (1849–1898). Alle tre svigersønner var aktive socialistiske agitatorer; de to førstnævnte i Frankrig og den sidste i Storbritannien.
De to døtre der overlevede deres far, Laura og Eleanor, var sprogbegavede og engagerede sig i oversættelsesarbejde. Eleanor oversatte blandt andet to Ibsen stykker til engelsk: Fruen fra Havet og En Folkefjende. Noget andet de skulle få til fælles var at de skulle begå selvmord. I begge tilfælde var det i selvmordspagt med deres respektive livsledsagere, skønt i Lauras tilfælde blev hun narret til det – Edward havde aldrig haft til hensigt at tage gift selv. 
Ifølge et standhaftigt rygte havde Marx en søn udenfor ægteskab: Frederick Demuth(kaldet Freddy), født 1851, sønnen af hans husholderske Lenchen Demuth (1820–1890). Hun havde arbejdet hos familien helt siden 1843. Ungkarlen Engels tog ansvaret for faderskabet og tilsyneladende for at spare Marx for problemer. Efter Marx' død flyttede hun ind til Engels og blev hans husholderske. De tog sig i fællesskab af Karl Marx' historiske efterladenskaber. Hun døde af kræft i november 1890, og efter Jennys ønske blev hun begravet i familien Marx' familiegravsted.
Den tyske by Chemnitz bar i årene 1950-1990 navnet Karl Marx-Stadt, og her afsløredes i 1971 en kolossal buste af Marx.
Slotspladsen foran Berliner Stadtschloss i hjertet af Berlin hed i årene 1951-1994 Marx-Engels Platz. Tæt herpå ligger i dag mindeparken Marx-Engel-Forum med en stor statue af de to mænd.
I forbindelse med Marx' 200 års fødselsdag i maj 2018 afsløredes i hans fødeby Trier en seks meter høj statue af manden, skabt på foranledning af Folkerepublikken Kina af den kinesiske kunstner Wu Weishan.
Marxistiske klassikere Dansk Marxistisk Online Bibliotek med værker af Karl Marx
Hvad er marxisme? En indføring i de basale marxistiske ideer af Alan Woods og Rob Sewell
Marx-Engels Archive, oversigt over Marx-Engels skrifter på forskellige sprog. (engelsk)LA-ikon