
For alternative betydninger, se Blad. (Se også artikler, som begynder med Blad)
Bladet (oldnordisk: blað) er ud over stænglen og roden et af de tre grundorganer hos de højere planter, og i fagsproget betegnes det som organtypen phyllom. Blade er udvoksninger ved siden af knopperne (nodi) på stænglen. Bladenes oprindelige funktion er fotosyntese (opsamling af lysenergi bundet i organisk stof) og transpiration (fordampning, der driver optagelse og transport af uorganiske stoffer). Planter kan i et vist omfang også optage vand igennem bladene.Blade findes kun hos karplanter, dvs. hos bregner (Pteridophyta) og frøplanter (Spermatophyta). Derimod mangler de hos mosser og alger, som kan have bladlignende dannelser på deres thallus, hvor de dog kun kan betragtes som analoge til bladene.
Rigdommen af bladformer er enorm. I visse tilfælde er der i løbet af evolutionen opstået bladorganer, der ikke længere har noget at gøre med bladets oprindelige funktioner: fotosyntese og transpiration, f.eks. blosterblade, bladtorne og bladranker, ligesom knopskællene er omdannede blade.
Blade er typisk flade og tynde. Det gør, at solens lys kan komme godt ind i vævet, og at cellernes grønkorn ikke skygger så meget for hinanden. Nåletræers blade er omdannet til nåle, og de har fotosyntese.
Fordelen ved bladets flade form er også, at det har godt termisk kontakt med luften. Solen bager i solskin med en energi på ca. 1.000 J/m²/Sek (solarkonstanten).
En anden fordel er, at bladene bremser vinden og fremmer luftopblandingen via turbulens. Det er bl.a. derfor, at et levende hegn er bedre end et vedligeholdeseskrævende "dødt" hegn. Det koster dog planterne dyrt, at det forholder sig sådan. Forsøg i vindtunnel har vist, at der er en betydelig dynamisk opdrift, når blade udsættes for blæst, og den gør, at træer og buske mister grene i storme, men resten af tiden er turbulensen en fordel for planterne.
I de fleste planter er bladene også stedet, hvor respiration, transpiration og guttation foregår. Nogle blade kan lagre energi kemisk og vand (sukkulenter) og har i visse planter også andre formål.
Bladenes gasudveksling sker spontant (ved diffusion) gennem små 10 μm lange lukkelige spalteåbninger, som på latin kaldes stoma (ental) og stomata (flertal). Stoma (spalteåbningen) er omgivet af to læbeceller, og ved at regulere deres turgortryk kan planten henholdsvis åbne og lukke stoma.
Den her beskrevne, anatomiske opbygning gælder for et normalt løvblad. Det er dog fælles for alle bladtyper, at de har både epidermis, mesofyl og ledningsstrenge.
Bladet er aflukket i forhold til omverdenen med en hinde, epidermis, der kun består af ét cellelag. Epidermis har yderst et lag, som er uigennemtrængeligt for vand, nemlig kutikula, som forhindrer en uhæmmet fordampning. Cellerne i epidermis har som regel ikke grønkorn eller kloroplaster (de organeller, hvor fotosyntesen foregår). Undtagelserne ses i epidermis hos hygro-, helo- og hydrofytter samt hos visse skyggeblade. De mest bemærkelsesværdige undtagelser er dog læbecellerne omkring spalteåbningerne (stomata), som altid indeholder kloroplaster. Spalteåbningerne tjener til regulering af luftskiftet ind og ud af bladet, først og fremmest dog afgivelsen af vanddamp. Efter fordelingen af spalteåbningerne skelner man mellem hypostomatiske (med åbninger på bladets underside), amfistomatiske (åbninger på begge bladsider) og epistomatiske blade (med åbninger på bladets overside som f.eks. hos flydebladsplanter).
Når epidermis danner udvækster, kaldes de hår (trichomer), men hvis dybere cellelag deltager i dannelsen, taler man om emergenser, f.eks. torne og kirtelhår.
Det fotosynteseaktive væv kaldes mesofyllet. Det er for det meste opdelt i et lag lige under den øverste epidermis, som kaldes palisadevæv, og et dybere lag, som kaldes svampevæv. Palisadevævet består af 1-3 lag af aflange, lodrette celler, der er rige på grønkorn. Det er palisadecellerne, der har fotosyntese som deres vigtigste opgave, og de rummer ca. 80 % af plantens grønkorn. Svampevævet består af uregelmæssigt formede celler, og netop den uregelmæssige form skaber mange hulrum mellem cellerne (intercellulærrum). Svampecellernes vigtigste opgave er at lette udluftningen af bladets indre. Disse celler er forholdsvis fattige på grønkorn.
Ledningsstrengene findes ofte i det øverste svampevæv på grænsen mellem palisade- og svampevæv. Opbygningen svarer til den, man finder i stænglens ledningsstrenge. Disse strenge drejer ud fra stænglen og fører gennem bladstilken ud i bladpladen. Det er mest almindeligt, at vedkarrene (xylem) ligger øverst, dvs. mod bladets overside, mens sikarrene (phloem) ligger nederst.
Store ledningsstrenge omgives ofte af en invendig overhud (endodermis), som her kaldes strengskede, og som regulerer stofudvekslingen mellem ledningsstrengen og bladvævet. Ledningsstrengene ender blindt i bladvævet, men før det sker er strengene blevet kraftigt reducerede. Først bliver der færre af sikarrene, og så forsvinder de helt. Derefter bliver der kun de skrueformede trakeider tilbage af vedkarrene, og til sidst ender de blindt. Bladet er som regel så godt forsynet med ledningsstrenge, at ingen bladcelle ligger længere væk end syv cellers afstand. De små områder mellem ledningsstrengene kaldes arealer eller interkostalfelter.
Ledningsstrengenes funktion er at befordre vand og uorganiske stoffer ind i bladet (via vedkarrene) og fotosynteseprodukter ud af bladet (via sikarrene).
I nærheden af ledningsstrengene eller ved blandrandene findes ofte træagtige strenge (sklerenkymstrenge), der tjener til at afstive bladvævet. Det samme formål tjener mange arters lag af afstivningsvæv, som er indlejret under epidermis.
Man adskiller de forskellige typer af blade efter den måde, som palisadevævet er formet på.
Ved normale, tosidede, dorsiventrale blade ligger palisadevævet øverst, dvs. ved "rygsiden", dorsalt, og svampevævet nederst, dvs. ved "bugsiden", ventralt.
Ved ligesidede blade (F, G) er over- og undersiderne ensartet forsynet med palisadevæv, og inde i midten ligger så svampevævet. Et typisk eksempel er nålene hos Fyr (G).
Ved ensidede blade (C, D) dannes over- og underside ud fra undersidens dannelsesvæv. De kan forstås som en videreudvikling af de omvendt tosidede blade, hvor bladets overside er reduceret. På tværsnit af de ensidede blade ligger ledningsstrengene i en cirkel eller bue, hvor sikarrene ligger øverst-yderst. Bladstilkene er ofte ensidede ligesom bladene hos mange enkimbladede som f.eks. Siv, hvis blade er stængelagtige. Man ser en speciel udvikling hos Iris-slægten, hvis ensidede blade på ny er blevet flade, men nu langs bladaksen, så der dannes ”ridende” blade (sværdblade).
Et blad kan typisk opdeles i nogle bestanddele. Hos Tokimbladede planter består et typisk blad af bladfod med eventuelle fodflige (tidligere kaldt akselblade), bladstilk og bladplade. Mange planter har blade som er ganske omdannede fra denne grundstruktur, og hver enkelt del kan variere meget i udformning fra art til art. Hos mange Enkimbladede planter, består et typisk blad af en rørformet bladskede, der omslutter stængelsen, og en flad bladplade. Enkimbladede planter har aldrig fodflige.
Bladfoden er bladets nederste del som fæstner bladet til skuddet. Den kan være mere eller mindre fortykket. Hos visse arter fortsætter bladfoden på begge sider af skuddet som vingeagtige striber ned langs skuddet. Man taler så om en "vinget" stængel.
Fodflige (Stipuli) er sidestillede, bladagtige udvækster fra bladfoden. De er ofte ganske små og hos mange plantearter mangler de helt, eller de tabes straks efter løvspring. Hos nogle arter er fodfligene omdannede til knopskæl, der hurtigt visner.
Hos visse familier er fodfligene stærkt udviklede, som f.eks. hos de ærteblomstrede, rosenfamilien og violfamilien. De kan enten være helt frie (f.eks. hos vikkerne eller tilsyneladende sammenvokset med bladstilken (f.eks. hos roserne).
Hos nogle træarter, som f.eks. Lind, Avnbøg eller Poppel er fodfligene formet som hudtynde, men ikke grønne skæl, der falder af snart efter, at bladet er udfoldet. Hos Pileurt er fodfligene sammenvoksede og omdannede til en hudagtig skede, der omslutter stænglen som et kort rør.
Bladstilken (petiolus) er et organ der mest består af styrke- og transportvæv og som – mere eller mindre klart adskilt fra bladplanden – forbinder denne med stænglen. Mangler bladstilken helt taler man om siddende blade. I enkelte tilfælde består bladet tilsyneladende kun af stilken, som så til gengæld er flad og bred, men hvor en gentlig bladplade mangler. Det drejer sig om de såkaldte (phyllodier), som f.eks. ses hos mange Akacier.
Bladpladen (Lamina) danner i de fleste tilfælde hovedparten af bladet, den som man ofte anser for at være det egentlige blad. Bladpladen er under normale forhold det organ, hvor fotosyntese og transpiration i hovedsagen finder sted.
På de fleste bladplader er den såkaldte ”nervatur”, ledningsstrengenes forløb, meget iøjnefaldende. Fremtrædende ledningsstrenge kaldes også bladribber. Mange blade har både en tydelig midtribbe (1), der ses som en forlængelse af bladstilken, og afgrenende sideribberne (2). I daglig tale bliver ledningsstrengene kaldt ”nerver” eller ”årer”, men dette anses for mindre velvalgt, da ledningsstrengene hverken har signal- eller kredsløbsfunktion.
Der skelnes mellem tre former for nervatur, og denne skelnen har også systematisk betydning.
Hos de enkimbladede planter finder man hovedsageligt en parallel nervatur. Her forløber hovedribberne på langs ad bladet og parallelt med hinanden. Deraf kommer den hele bladrand, amn oftest ser hos enkimbladede. Det er særligt tydeligt hos græsserne. Hovedribberne og også de mange, mindre parallelle ledningsstrenge er dog forbundet med hinanden via små, men for det meste synlige ledningsstrenge (transversale anastomoser). Den parallelle placering af ledningsstrengene medfører også, at spaletåbningerne sidder parallelt.De fleste tokimbladede planter har en kompliceret, netagtig nervatur. Det der det, der gør, at bladpladerne kan have næsten enhver tænkelig form. Denne formrigdom hos bladene gør dem til vigtige kendetegn ved genkendelsen af plantearterne.Hos bregnerne og Ginkgo finder men derimod en gaffel- eller etagenervatur. Her er ledningsstrengene todelt (gaffelformet) spaltede og ender blindt ved den forreste bladrand.Bladpladerne kan være hudagtige, læderagtige eller sukkulente. Graden af hårbeklædning har stor betydning for bladenes transpiration og forsvar mod fjender.
Inddelingen af bladpladen: Når bladpladen danner én sammenhængende vævsflade, taler man om et helt blad. Til forskel fra det findes der også såkaldt sammensatte blade. Hos dem er opdelingen af bladpladen så vidtgående, at de enkelte afsnit virker som fuldstændigt adskilte dele. Disse dele af en samlet bladplade kaldes – uanset deres størrelse – for småblade. De ligner i formen hele blade og har endda ofte en bladstilkagtig forlængelse.Efter småbladenes indbyrdes placering kan man skelne groft mellem tre typer:
fodformede blade.I gruppen af finnede blade kaldes midterribben for bladspindel (rhachis), altså den fælles stilk, som de finneagtige småblade sidder på (oftest parvis). Hvis hovedribben slutter med et endeblad, har man et uligefinnet blad. Det endestillede småblad kan også være omdannet til en slyngtråd som f.eks. hos Ært. Kun når et endeblad mangler fuldstændigt, taler man om et ligefinnet blad. De håndformede blade adskilles efter antallet af småblade i henholdsvis trekoblede (3 småblade), femtallige (5 småblade), syvtallige osv. Der findes også blade, som er flere gange sammensatte som f.eks. Manchurisk Aralie. I så fald taler man om dobbelt finnede eller flerdobbelt finnede blade.
Bladranden: De mangfoldige former for bladrande beskrives i botanikken med talrige begreber, hvoraf nogle skal nævnes her: helrandet (uden indskæringer), tandet (grove, skarpe tænder), savtakket (mindre, ensartede tænder), bugtet (afrundede tænder), bølget (hel, men bølget rand) osv.
Bladformen (eller småbladets form): Når man beskriver bladets form, bruger man begreber som f.eks. rundt, elliptisk, linjeformet, ægformet osv.
Bladgrunden er overgangen mellem bladstilken og bladpladen, og den kan være f.eks.: hjerteformet, pilformet, jævn osv.
Bladspidsen kan være udrandet (indskæring i stedet for spids!), afrundet, spids, but osv.
Bladpladens tværsnit (indrullet, foldet, rillet osv.) kan have betydning ved identificeringen.
Og tilsvarende kan bladets tredimensionelle form være så speciel, at den er et kendetegn på arterne. Man møder f.eks.: kugleform, nåleform, rørform, sværdform osv.
Ifølge telomteorien skelner man mellem to typer blade, som er opstået uafhængigt af hinanden:
Mikrofyl kaldes et lille, ofte nåleformet blad med kun én ledningsstreng. Bladvævet er ofte kun svagt udspecialiseret. Man tyder bladtypens opståen som resultatet af en reduktion af telomet. De ældste karplanter fra øvre Silur, de velkendte urbregner som f.eks. Cooksonia og Rhynia, havde endnu ikke blade. De første mikrofyller findes hos gruppen Protolepidodendrales fra nedre Devon. I dag forekommer mikrofyller hos Ulvefodsplanter og Psilotaceae. Mikrofyller er som regel små, men hos de uddøde Skæltræer nåede de dog en længde på ca. en meter.
Dannelsen af Makro- eller Megafyl forklares ved en udfladning og påfølgende sideværts vækst hos de oprindeligt tredimensionale telomer. Megafyller optræder første gang hos bregnerne, og der som hos frøplanterne er grundtypen det finnede løvblad. De øvrige bladformer kan afledes derfra – hvad der også i vidt omfang kan bekræftets gennem fossiler. Hos de fossile bregneforløbere Primofilices (mellemste Devon til seneste Perm) var fjerafsnittene endnu arrangeret rumligt, sådan som de endnu er hos Slangetunge-familien.
Blade opstår ud fra nogle få celler i de yderste cellelag på skuddets vækstpunkt (meristem) altså exogent. Fra en forhøjning, som først er ganske svag, dannes der et lille, ofte afrundet og kegleformet cellevækstpunkt, som kaldes bladanlægget eller bladprimordiet. Bladets dorso-ventrale organisering følger efter et signal fra det øverste vækstpunkt. Hvis dette signal udebliver – f.eks. fordi bladanlægget bliver adskilt fra skuddets vækstpunkt – dannes der i stedet en radiærsymmetrisk struktur, der kun har differentieringer på undersiden.
Bladanlæggets spids (akroplast) indleder væksten, som begynder meget tidligt. Tilvæksten skyldes grundstillede (basale) eller indskudte (interkalare) vækstpunkter, og bladpladen opstår for det meste ud fra basal vækst, mens bladstilken og græssernes bladplader dannes ved interkalar vækst. Bregnerne danner en undtagelse, for deres vækst skyldes en delingscelle eller en delingskant (bestående af flere celler).
I det videre vækstforløb gennemgår det samlede bladlegeme ikke celledelings- og cellestrækningsforløb jævnt fordelt, men kun i delingsaktive zoner. Det er genetisk bestemt, om, hvordan og hvornår disse zoner er aktive, og forløbet fører til skabelsen af de karakteristiske bladformer.
Blade har i reglen kun en begrænset varighed, og kun hos nogle få stedsegrønne arter bliver bladene med med at være aktive gennem hele plantens liv (f.eks. hos Welwitschia). Efter bladenes varighed skelner man mellem stedsegrønne (som overlever i mindst to vækstperioder), vintergrønne (som overvintrer med grønne blade), sommergrønne (som kun overlever én vækstperiode) og affaldende blade (der afkastes meget tidligt som f.eks. bægerbladene hos Valmue).
Særligt iøjnefaldende er farvningen af bladene før løvfald om efteråret. Dette fremkaldes ved, at det kvælstofrige, fotosynteseaktive farvestof, klorofyl, nedbrydes i cellerne, sådan at kvælstoffet kan oplagres i skuddet. Inde i bladet bliver de hidtil skjulte farvestoffer tilbage: de gule karotiner og hos mange arter også de røde anthocyaner. Det er disse farvestoffer, som fremkalder høstfarven. Hos mange planter dominerer anthocyanerne over det grønne klorofyl, som det f.eks. ses hos Blod-Bøg. Andre blade kan være plettet i grønt og hvidt, og disse afvigende former er meget efterspurgte som prydplanter.
Løvfaldet skyldes dannelsen af en delingszone (abcissionszone) i overgangen mellem skuddet og bladstilken.
Udtrykket "bladenes rækkefølge" bruges om rækkefølgen af de forskelligt skabte blade hos en plante. En typisk rækkefølge er kimblade – primærblade – løvblade – blomsterblade. I denne række kan der også være indskudt høj- og lavblade. Hos bregnerne bliver bladenes form ved med at være næsten uændret på hele skuddet og alle sideskud. I løbet af bladrækkefølgen kan der opstå det såkaldte heterofylli, som er det fænomen, at der opstår forskelligt formede blade på én og samme plante. Eksempler på dette ses bl.a. hos Vedbend og Kristtorn.
Frøplanternes kimblade (kotyledonerne) er de første blade, som allerede er anlagt i embryotilstanden, hvad man allerede kan se i frøet. De er ofte væsentligt mere simpelt udformede end de følgende blade. Antallet af kimblade tjener som vigtige, systematiske kendetegn. Klassen af enkimbladede (Liliopsida) blev tilmed benævnt efter deres enlige kimblad. Over for dem står klassen af tokimbladede (Magnoliopsida), der – som navnet siger – har to kimblade anlagt i frøet. De nøgenfrøede (Gymnospermae) har derimod ofte mange kimblade. Alt efter, om kimbladene ses over jorden ved spiringen, taler man om epigæisk spirende (f.eks. Almindelig Bøg) eller hypogæisk spirende (f.eks. Vinter-Eg).
Hos mange planter er de primærblade, som følger lige efter kimbladene, også mere enkelt udformede end de senere dannede, rigtige blade.
Dette er de blade, som danner størstedelen af bladmassen hos de fleste planter, og hvis hovedopgaver er fotosyntese og transpiration. For dem gælder den opbygning, som er beskrevet ovenfor under afsnittene Anatomi og Bladets morfologi.
Morfologisk betragtet er en blomst et kortskud, hvis blade er omdannet til blomstens dele: blomsternes blade er enten udformet som bægerblade (sepaler) og kronblade (petaler) eller som ensartede blomsterblade (tepaler). Inden for dem følger dernæst de kraftigt omdannede støvblade og frugtblade.
Lavblade er som regel små og enkelt formede, ofte kun skælformede. Tilmed er de heller ikke altid grønne. De sidder lavere på skuddet end løvbladene, og deraf kommer deres navn. De sidder enten ved begyndelsen af grund- eller sideskuddet, og hos nogle træagtige planter sidder lavbladene ofte som knopskæl ved den nederste del af årsskuddet. Der er dog også andre træagtige planter, hvor knopskællene ikke er lavblade, og hos dem skifter regioner med lav- og løvblade ud langs skuddene. Lavblade finder man også på jordstængler og underjordiske udløbere, ligesom løgskællene oftest er lavblade.
Højblade (brakteer) er de blade, som bærer en enkelt blomst, en blomsterstand eller en del af en blomsterstand ved sin bladbasis. Sådan et blad kalder man et dækblad, når det omslutter en enkelt blomst. Hvis højbladet eller flere højblade beskytter en blomsterstand, kalder man det for et hylsterblad (involukralblad). Tilsammen kaldes de for et hylster ('involukrum). Hvis der dannes blade på blomsterskuddet oven over højbladene, kalder man dem forblade (brakteoler).
Ofte er højbladene meget forskellige fra de normale løvblade, og de adskiller sig f.eks. ved en iøjnefaldende farvning. Det sker hyppigt, at man finder overgangsformer mellem de egentlige løvblade og højbladene.
Bladene er anbragt på skudaksen i en fast, artstypisk orden. Der kan sidde ét eller flere blade ved hver knude (nodie) på skudaksen, og det giver fire, grundlæggende bladstillinger:
Hos den torækkede eller distiche bladstilling er der kun ét blad ved hver knude, og bladene på de følgende knuder er forskudt ca. 180°, sådan at der dannes to langsgående rækker af blade på skuddet. Eksempler findes hos mange enkimbladede planter og hos bælgplanter.
Ved spredt bladstilling sidder der ligeledes kun ét blad på hver knude, men vinklen mellem to naboblade afviger fra 180°, sådan at bladene sidder langs en spirallinje op ad skuddet. Dette er typisk for de tokimbladede.
Ved modsat bladstilling er der to blade på hver knude. Hos den korsvist modsatte bladstilling er hvert af de følgende bladpar drejet ca. 90°, og de står altså i en ret vinkel i forhold til hinanden. På den måde dannes der fire langsgående rækker af blade. Eksempler kan findes hos Læbeblomst-familien, Nellike-familien og Oliven-familien.
Kransstillede blade betyder, at der er tre eller flere blade ved hver knude. Eksempler findes i Krap-familien.
Ganske som hos roden og stænglen er er også bladene blevet ændret gennem flere omformninger, som enten skulle tilpasse deres oprindelige funktion til bestemte miljøforhold, eller som skulle lade dem overtage helt andre funktioner.
Blade, der er udsat for fuldt sollys, danner ofte et palissadevæv, som består af flere lag af smalle celler. Lysbladet er ofte mindre end skyggebladet, sikkert for at forhindre et overdrevent stort vandtab. Skyggebladets størrelse har den årsag, at den større bladoverflade skaber mulighed for et højere udbytte af fotosyntesen. Skyggeblade har ofte et reduceret palissadevæv, og bladene består af nogle få cellelag, hvor de store celler kun indeholder nogle få grønkorn. Desuden er de vandførende strenge ofte reduceret.
Særligt hos træer (f.eks. Almindelig Bøg) finder man lys- og skyggeblade på én og samme plante. Lysbladene danner forbindelse til de tørkeprægede blade, mens skyggebladene kan sammenlignes med de blade, man ser hos planter, som vokser på våd bund.
Mange planter på tørre voksesteder har reduceret deres blade fuldstændigt eller omdannet dem til torne, som f.eks. kaktusplanterne. På den måde bliver plantens overflade væsentligt formindsket, sådan at transpirationen bliver nedsat tilsvarende.
Talrige xerofytter beholder dog blade, hvis opbygning er ændret størkt i retning af transpirationsformindskelse. Tørkeprægede blade er ofte opbygget, så over- og underside er ens, og de er oftest seje og læderagtige som f.eks. hos Ægte Laurbær, Almindelig Myrte og Almindelig Oliven). Spalteåbningerne er dybt nedsænket i bladets overflade, og de derved dannede fordybninger er forsynet med hår, som nedsætter tilstrømningenaf tør luft. Mellemrummet mellem cellerne bag spalteåbningerne kan være beskyttet af et vokslag. Ofte bliver bladet indrullet ved tørke, og på den måde bliver spalteåbningerne yderligere beskyttet, sådan som det f.eks. er tilfældet hos Hårtot-Fjergræs).
Bladets hud har et fortykket overhudslag (cuticula), som er kraftigt beskyttet af voksindlejring. Samtidig kan bladet ofte være dækket af døde hår, og det fører til et nedsat luftskifte og til et tydeligt mere fugtigt mikroklima direkte ved bladets overflade.
Nåletræernes blade er også tydeligt tørkeprægede i deres opbygning, da træerne ofte er udsat for kraftig barfrost.
Da en nedsættelse af transpirationen på den anden side kan føre til en overophedning, stiller mange planter deres blade parallelt med solindstrålingen, sådan som det kan ses hos Sølv-Lind og mange af de australske Eukalyptusarter, der ligefrem kan danne ”skyggeløse skove”.
De såkaldt hygromorfe blade er en tilpasning til vedvarende fugtige voksesteder. Ud over skyggebladenes kendetegn har de store, tyndvæggede hudsceller, som hyppigt indeholder grønkorn og kun har en tynd overhud. Spalteåbningerne er ofte hævet op over overhuden for at lette transpirationen.
I modsætning til de tørkeprægede planter, der har trukket deres spalteåbninger indad for at transpirere mindst muligt vand, har planter fra fugtige egne i stedet skudt deres spalteåbninger udad. Planter med hygromorfe blade, der er mest almindelige i tropiske egne, har nemlig det problem, at det er besværligt at afgive vand under den høje luftfugtighed, hvad der forhindrer dem i at optage mere vand (og dermed mineraler).
Ofte ser man også aktiv vandudskillelse (guttation) via spalteåbningerne. Guttation er udskillelse af vand, som ikke længere findes i dampform, som det er tilfældet ved transpiration. Derfor hænger der vanddråber ved de fremskudte spalteåbninger, hvor vinden eller forbipasserende dyr kan støde dem af.
Nålebladene hos de fleste Nåletræer (Pinophyta) er stort set en tilpasning til tørke (xeromorfi). De fleste stedsegrønne træer er udsat for udtørrende frost om vinteren, når planten ikke kan optage vand fra den frosne jord, og derfor er de henvist til at modvirke vandtabet fra bladene: Nålene har en formindsket overflade, en tyk overhud og spalteåbninger, som er nedsænket i huden.
Nåleblade viser flere karakteristiske kendetegn – de fleste er ligesidet opbygget og svampe- og palisadevævene er ikke tydeligt adskilt. Desuden findes der nogle tosidede nåleblade (f.eks. hos Almindelig Ædelgran Abies alba), som har en forskellig differentiering på henholdsvis oversiden (palisadevæv) og underside (svampevæv og et hvidt vokslag med spalteåbninger), hvad der kan minde om forholdene hos almindelige løvblade. Overfladen af hudceller (mesodermis)hos visse Fyr-arter er forøget ved listeformede indposninger. Mellem disse celler og overhuden (epidermis) ligger et dødt væv, det såkaldte hypodermis, der har ekstra tykke cellevægge. Overhudens celler er næsten fuldstændigt udfyldt med vægfortykkelser af anden eller tredje orden og har kun smalle forbindelseskanaler til nabocellerne. Inde mellem hudvævets celler og i bladets længderetning ligger harpikskanaler, og den ene eller de to uforgrenede ledningsstrenge er omgivet af en fælles strengskede (endodermis). Stoftransporten mellem ledningsstrengene og hudcellerne foregår gennem et specielt gennemløbsvæv og gennem korte trakeider. Ledningsstrengene består som i skuddet og roden af vedceller (xylem) og siceller (phloem). Derimellem findes et tyndt kambiumlag, der tjener til nydannelse af siceller hos flerårige nåleblade (siceller er meget kortlivede). Derimod bliver vedceller ikke nydannet i nævneværdigt omfang.
Torne tjener planterne til at afvise dyr. Bladtorne er én- eller flerspidsede omdannelser af blade eller bladdele, som består af stift (sklerenkymatisk) væv. Tornene hos Berberis er ændringer af hele blade, som findes på plantens langskud. Torne omdannet af fodflige optræder altid parvis og kan f.eks. ses hos Robinie.
Slyngtråde tjener til at fastholde planten til en støtte. De kan dannes ud fra alle bladets grundorganer. Hos Ært er det f.eks. det yderste småblad blandt alle småbladene, der er omdannet til slyngtråde. Hos visse planter fungerer bladstilken som slyngorgan, sådan at det er den, der slynger sig om det, planten støtter sig til (se f.eks. Skovranke).
På steder med vandmangel er blade ofte forvandlet til organer for oplagring af vand. Den slags blade er for det meste ligesidet opbygget. Vandoplagringen kan enten foregå direkte i overhuden, i dybere lag lige under overhuden eller i de midterste lag af vævene. Vandopsamlende celler har altid meget store saftvakuoler. Sukkulente blade har et tykkødet, saftigt udseende, og planter med den slags blade finder man hos bladsukkulenterne. Ganske som hos skudsukkulenterne har også bladsukkulenterne ofte CAMfunktion. Typiske bladsukkulenter er Agave og Husløg.
Også løg består af blade, som tjener til oplagring. Et løg er et yderst kompakt, underjordisk skud, som bærer skælagtigt stakkede, tykkødede blade. Disse skælblade er lavblade, eller de kommer fra basis af tidligere afdøde løvblade, og de tjener til oplagring af vand og andre reservestoffer. På ugunstige årstider overlever planten som løg, og mellem skælbladene dannes sideknopper, der skyder frem ved næste vækstsæson. Under fremspiringen opbruges de oplagrede stoffer, og planten må derefter igen oplagre stof i et nyt løg. Ud over de egentlige løg, findes der tulipaner, liljer og narcisser samt mange flere slægter af løgdannende planter. Det er dog kun hos de enkimbladede planter, at man finder denne oplagringsmetode.
Når bladstilken er gjort bred, og den overtager bladpladens funktion, så taler man om fyllodier. Hos den slags planter er bladpladen gerne stærkt reduceret. Eksempler på dette fænomen finder man hos Akacieerne, hvor én og samme plante ofte kan have flere overgangsstadier mellem de typiske, uligefinnede blade og blade helt uden bladplader.
Hos mange kødædende planter er bladene forvandlet til organer, som bruges til at fange og optage bytte. De kan være udformet på mange måder, fx som klæbe-, klap- eller faldgrubefælder. Desuden er bladene hos visse plantearter (f.eks. Rundbladet Soldug) i stand til at udføre meget hurtige bevægelser. Alle de kødædende planter må kunne opløse og opsuge indholdet af deres byttedyr direkte fra overfladen af deres fælde, og derfor har flere af dem kirtler, der kan udskille enzymer, som opløser byttet.
Epifytter vokser på træer eller andre planter, og derfor er deres forsyning med vand helt afhængig af regn eller høj luftfugtighed (tåge). Mineralske stoffer skaffer de sig fra det støv, som vind og vejr afsætter på bladene. Mange epifytter danner tragtformede rosetter med deres blade, hvor de opsamler regnvand. I bægeret hos Fugleredebregne opsamles der med tiden lidt humus, sådan som det også sker i kappebladene hos Hjortetakbregnerne. Ballonblad-slægten (i Singrøn-familien) danner rørformede blade, hvor visse myrearter slår sig ned og bygger bo ved hjælp af indslæbt jord. I disse "blomsterpotter" danner planten senere adventivrødder.
De fleste af de epifyttiske arter inden for Ananas-familien, f.eks. Tillandsia-arterne, danner specielle hår på bladenes overflade (opsugningsskæl), hvor de tjener til at optage det vand, som samles på bladet.
Bladets vigtigste opgave er fotosyntesen, ja, det er det organ, der er specielt udviklet til denne opgave. Her foregår udvekslingen af ilt med CO2, men dermed følger også et uundgåeligt tab af vand ved transpiration, dvs. afgivelse af vanddamp til atmosfæren omkring bladet. Derudover er der en række stoffer, som bladet optager gennem luften, eller som det taber via luften.
Først og fremmest optager bladet luftarter og meget flygtige stoffer gennem spalteåbningerne. De vigtigste er svovldioxid (SO2), ammoniak (NH3) og kvælstofdioxid (NO2) Ammoniak kan dække mellem 10 og 20% af plantens kvælstofbehov i områder med intensivt dyrehold. Optagelsen af ammoniak gennem spalteåbningerne stiger i samme forhold som stigningen i den atmosfæriske koncentration omkring bladet. Det samme gælder for kvælstofdioxid. Svovldioxid i stærke koncentrationer skader fotosyntesen, mens tynde koncentrationer af luftarten kan føre til forbedret vækst, hvor der er svovlmangel i jorden.
Planterne kan dog også tabe mineralske næringsstoffer fra bladene. F.eks. blev risplanters tab af kvælstof ved afgivelse af ammoniak via spalteåbningerne opgjort til 15 kg N/ha, mens hvedeplanter afgav op til 7 kg N/ha, hvad der svarer til ca. 20% af gødningsmængden. Ved kraftig belastning med svovldioxid afgiver bladene svovlbrinte (H2S). Det betragter man som en afgiftningsmekanisme, men også planter uden svovldioxidstress afgiver flygtige svovlforbindelser. For Havre og Raps drejer det sig om størrelser på 2–3 kg S/ha om året. Planter med et højt indhold af selen kan tilsvarende afgive luftformige selenforbindelser som f.eks. dimetylselen (C2H6Se).
Bladenes optagelse af opløste stoffer gennem overhudens kutikula er stærkt begrænset. Lavmolekylære forbindelser som sukker, mineralske stoffer og vand kan dog passere gennem hydrofile porer i kutikula. Disse porer har en diameter på én nm, og derfor kan f.eks. urinstof med en diameter på 0,44 nm let komme igennem. Porerne er negativt ladede, så kationer lettere kan passere end anioner. Derfor bliver f.eks. ammonium hurtigere optaget end nitrat. Porerne findes i stort tal i cellevæggene hos læbecellerne, og det forklarer den ofte konstaterede sammenhæng mellem antallet af spalteåbninger og optagelsen af vandopløste gødningsmidler.
Den videre optagelse i cellen forløber, lige som det sker ved næringsoptagelse i roden, via apoplaster. Ved samme ydre næringsstofkoncentration er optagelseshastigheden dog væsentlig lavere hos bladene end i roden, og det skyldes den ekstra forhindring i kutikula. I modsætning til forholdet i rødderne bliver bladenes ionoptagelse begunstiget af lys. Optagelseshastigheden er også afhængig af den indre næringsstofkoncentration, sådan at optagelsen sker hurtigere ved næringsstofmangel.
I naturlige økosystemer er det kun bladenes optagelse af kvælstof og svovl, der har nogen betydning.
Bladgødskning tilfører planterne næringsstofferne hurtigere end det sker ved traditionel gødskning, hvor jordbundsforholdene kan forsinke optagelsen. Derfor bruges metoden på mange områder trods visse ulemper.
Bestemte næringsstoffer som f.eks. kalcium kan ikke flyttes fra bladene til andre plantedele
Bladgødskning kan medføre skader på bladene (vanddrukne partier og nekroser)Under bestemte vilkår er bladgødskning dog af stor, praktisk betydning:
Ved næringsstofmangel i jorden: På kalkjorde, der binder jern, kan bladgødskning med jern beskytte mod jernmangel. Det samme gælder for manganmangel, og hos frugttræer kan en bladgødskning med bor om efteråret beskytte frugterne mod bormangel
Ved udtørret overjord: I tørkeprægede områder er tilgængeligheden af næringsstofferne ofte drastisk nedsat på grund af, at overjorden er udtørret. I de tilfælde er bladgødskning mere effektiv end normal gødskning
Under frugtdannelsen er rodaktiviteten nedsat hos mange planter. Også her kan bladgødskning føre til højere næringsindhold og endda større høstudbytte.
Tabet af organiske og uorganiske stoffer på grund af forskellige væsker, særligt regn og kunstvanding, betegnes ofte med udtrykket ”udvaskning”. Man skelner mellem fire slags:
Aktiv udskillelse af opløsninger, f.eks. udskillelse af salt via saltkirtler hos de salttålende planter (halofytter).
Udskillelse af uorganiske opløsninger fra bladspidser og -rande på grund af rodtrykket (guttation).
Udvaskning fra apoplasterne hos intakte blade.De to sidstnævnte typer har stor økologisk betydning. Tabet er størst fra gamle blade og under stress /tørke, varme, ozon). Også lave pH-værdier i sur regn øger udvaskningen på den måde, at bladets kationer bliver udskiftet med syrens brintioner..
I naturen er der større udvaskning end optagelse af stoffer i bladene med undtagelse af kvælstof og svovl. Tabet er særligt højt i områder med kraftige regnvejr. Man har beregnet følgende årsmængder for tropiske regnskove (angivet i kg/ha): Kalium 100–200, kvælstof 12–60, magnesium 18–45, kalcium 25–29 og fosfor 4–10. Under tempererede forhold er de høje udvaskningstal for kalcium og mangan påfaldende – set i forhold til bladets indhold af disse stoffer. De er ikke flytbare med sikarstrømmen, og det betyder, at de ophobes i bladene. Den stærke udvaskning opfattes som en strategi hos planterne, der på den måde slipper af med alt for høje koncentrationer af disse stoffer.
Ud over mineralske stoffer kan store mængder af organiske forbindelser gå tabt ved udvaskning. For skove under tempererede forhold har man beregnet årlige mængder mellem 25 og 60 kg/ha, og for de tropiske skove anslår man mængder på flere hundrede kg/ha.
Da bladene er meget aktive plantedele, indeholder de som regel rigtigt mange næringsstoffer. Det gør dem til en vigtig næringskilde for et utal af dyrearter. Visse dyregrupper benytter endog bladet som levested. Blandt dem findes de minerende insektlarver som f.eks. Hestekastanjeminérmøllets eller Kristtornminérfluens larver. Det er insekter, hvis larver æder gange inde i bladets indre. Andre eksempler er ”bladrullerne”, hvor hunnerne ruller bladene sammen, før de lægger æg på dem, eller galhvepsene og galmyggene, hvis larver fremkalder misdannelser af bladvævet, hvor de kan leve og æde.
Bladene bliver også angrebet af et stort antal svampe som f.eks. meldug-, rust- og bladpletsvampe. Ved deres snylten på bladvævet fremkalder de misdannelser, væksthæmninger og udbyttenedgang, som er føleligt indenfor landbrug og gartneri. Inde i bladets væv lever desuden de såkaldte ”endofytiske” svampe, der ikke forårsager mærkbare skader, og som muligvis endda er gavnlige for planten.
Udenpå bladene kan der også findes andre planter, som lever epifyttisk. Det kan være mosser og laver, der er meget hyppige i de tropiske regnskove og i tågeskovene andre steder på kloden.
Allerup, Peter (2000). 1200 Planteanatomiske ord (på dansk). Biofolia. ISBN 978-87-7432-193-4.
W. Braune, A. Leman, H. Taubert: planteranatomisches Praktikum. Bd I. Zur Einführung in die Anatomie der Vegetationsorgane der Samenplanter. Gustav Fischer, Jena 1991, bes. S. 176–220, ISBN 3-334-60352-0
Cutler, D. F.; D. W. Stevenson; C. E. J. Botha (2008). Plant anatomy: an applied approach (på engelsk). Blackwell Publishing. ISBN 978-87-7432-193-4.
Fahn, Abraham; Cutler, David F. (1992). Xerophytes (på engelsk). 978-3-443-14019-9.
Manfred A. Fischer (Hrsg.): Exkursionsflora für Österreich, Liechtenstein und Südtirol. Oberösterreichisches Landesmuseum, Linz 2005, bes. S. 72–84, ISBN 3-85474-140-5
Stefan Klotz, Dieter Uhl, Christopher Traiser, Volker Mosbrugger: Physiognomische Anpassungen von Laubbladen an Umweltbedingungen. in: Naturwissenschaftliche Rundschau. Stuttgart 58.2005,11, S. 581–586, ISSN 0028-1050
Landolt, Elias; Jäger-Zürn, Irmgard; Schnell, R.A. (1998). Extreme Adaptations in Angiospermous Hydrophytes (på engelsk). ISBN 978-3-443-14026-7.
Lüttge, U.; G. Kluge, G. Bauer (1989). Botanik – Ein grundlegendes Lehrbuch (på tysk). Weinheim: VCH Verlagsgesellschaft. ISBN 3-527-26119-2.
Mencuccini, M. (2004). J. Grace, J. Moncrieff og K.G. McNaughton (udg.) Forests at the land-atmosphere interface (på engelsk). CABI Publishing. ISBN 0-85199-677-9. “Based on papers presented at the meeting "Forests at the land-atmosphere interface", which was held in Edinburgh, 2001”
Napp-Zinn, Klaus (1988). Anatomie des Blattes II. Blattanatomie der Angiospermen B: experimentelle und ökologische Anatomie des Angiospermenblattes, 2. oplag (på engelsk). 978-3-443-14015-1.
Napp-Zinn, Klaus (1966). Anatomie des Blattes I. Blattanatomie der Gymnospermen (på engelsk). 978-3-443-39012-9.
Ogura, Yudzura (1972). Comparative Anatomy of Vegetative Organs of the Pteridophytes, 2. reviderede udg. (på engelsk). 978-3-443-14006-9.
Schmeil, Fitschen: Flora von Deutschland und angrenzender Länder. Quelle & Meyer, Heidelberg/Wiesbaden 1993, ISBN 3-494-01210-5
P. Sitte, E. W. Weiler, J. W. Kadereit, A. Bresinsky, C. Körner: Lehrbuch der Botanik für Hochschulen. Påbegyndt af E. Strasburger. Spektrum Akademischer Verlag, Heidelberg 2002, ISBN 3-8274-1010-X

Boeing B-52 Stratofortress er et strategisk langdistance bombefly. Det er subsonisk, dvs. at det i lighed med almindelige trafikfly flyver langsommere end lyden. Det har været anvendt af United States Air Force siden 1955 og erstattede på det tidspunkt Convair B-36 Peacemaker og Boeing B-47 Stratojet. Internt kaldes flyet BUFF (Big Ugly Fat Fellow). Selvom det blev bygget til at bære atomvåben under den kolde krig, benyttes det i dag primært til at bære konventionel bombelast. Det kan bl.a. medføre krydsermissiler. Flyet har en meget lang rækkevidde, bærer en stor bombelast og er økonomisk i drift sammenlignet med resten af United States Air Forces flåde af strategiske bombefly. Således er der stadig 85 i tjeneste i United States Air Force (USAF). Indtil videre forventes det at forblive i aktiv tjeneste indtil 2050. 
Efter at Boeing havde fået tildelt opgaven med at bygge flyet den 5. juni 1946, ændrede det sig gradvis fra at være et 6-motorers turbopropfly med lige vinger til at blive et 8-motorers jetfly med pilvinger som på den endelige prototype YB-52, som fløj første gang den 15. april 1952 med "Tex" Johnston som pilot. Flyet var bygget til at kunne fremføre atomvåben under den kolde krig, men har kun nedkastet konventionelle bomber i kamp. En B-52 kan medbringe op til 31.750 kg bomber og missiler. Navnet Stratofortress anvendes normalt kun i officiel sammenhæng. B-52 har været i aktiv tjeneste i USAF siden 1955. Under Golfkrigen i 1991 blev 40 % af koalitionens bomber kastet fra B-52 Stratofortress bombefly. 
Bombeflyene indgik i Strategic Air Command (SAC), indtil denne nedlagdes i 1992 og dens fly overgik til Air Combat Command (ACC). Sådan forblev det indtil februar 2010, hvor alle B-52 Stratofortress og Northrop Grumman B-2 Spirit fly overførtes fra ACC til den nyligt etablerede Air Force Global Strike Command (AFGSC). Flyets fremragende præstationer ved hastigheder lige under lydens hastighed og forholdsvis lave driftsomkostninger har betydet, at flyet er forblevet i aktiv tjeneste, selv om der senere er kommet nye bombefly til såsom North American XB-70 Valkyrie, overlydsflyet Rockwell B-1B Lancer og stealthflyet Northrop Grumman B-2 Spirit. B-52 markerede sit 50 års jubilæum i aktiv tjeneste i 2005. (Af andre fly med tilsvarende lang aktiv tjeneste kan nævnes English Electric Canberra, Tupolev Tu-95, Lockheed C-130 Hercules, Boeing KC-135 Stratotanker og Lockheed U-2.) B-52 anvendes også som moderfly for rumfartøjer som X-15 og Pegasusraketter.
Den 23. november 1945 udsendte Air Materiel Command (AMC) kravspecifikationerne til et nyt strategisk bombefly, som skulle være i stand til at gennemføre strategiske missioner uden at være afhængig af fremskudte baser eller mellemlandinger i andre lande. Flyet skulle have en besætning på 5 eller flere skytter og en 6-mands reservebesætning. Den skulle have en marchhastighed på 480 km/t (240 knob) i en højde af 10.400 m og have en aktionsradius 8.000 km.
Bevæbningen skulle bestå af et ikke nærmere angivet antal 20 mm maskinkanoner og 4.500 kg bomber. Den 13. februar 1946 indkaldte luftvåbenet bud på et sådant fly, og der kom tilbud fra Boeing, Consolidated Aircraft og Glenn L. Martin Company.Den 5. juni 1946 blev Boeings Model 462, som var ligevinget og med seks Wright T35 turboprop-motorer og en vægt på 160 ton samt en aktionsradius på 5.000 km udpeget som vinder. Den 28. juni 1946 modtog Boeing en kontrakt på USD 1,7 mio. til at bygge en model af det nye fly i fuld skala og gennemføre den indledende udformning af afprøvning. I oktober 1946 begyndte luftvåbenet at udtale sin bekymring over størrelsen af det nye fly og at det ikke var i stand til at opfylde de opstillede krav. Som følge heraf udformede Boeing Model 464, som var en mindre 4-motoret version på 105 ton, som i en kort periode blev anset for acceptabel.I november 1946 udtrykte Deputy Chief of Air Staff for Research and Development, general Curtis LeMay, ønske om en marchhastighed på 645 km/t, hvilket fik Boeing til at udforme en model, som vejede 140 ton. I december 1946 blev Boeing bedt om at ændre deres design til et 4-motoret bombefly med en tophastighed på 640 km/t, en rækkevidde på 19.000 km og i stand til at fremføre atombomber. Flyet måtte have en samlet vægt på 220 ton. Boeing reagerede med to modeller, som var udstyret med T-35 turboprop-motorer. Model 464-16 var kun til atombomber og kunne have en bombelast på 4.500 kg mens Model 464-17 var et generelt bombefly, som kunne medbringe 40 ton bomber. På grund af ekstraomkostningerne ved at købe to specialiserede fly, valgte luftvåbenet Model 464-17 på den betingelse, at den kunne tilpasses til angreb med atomvåben.I juni 1947 blev militærets kravspecifikation opdateret og model Model 464-17 imødekom dem alle – bortset fra rækkevidden. Det stod efterhånden klart for luftvåbenet, at selv med den nye udformning ville XB-52 være forældet når den blev sat i produktion og ville ikke betyde nogen særlig forbedring i forhold til Convair B-36. Som følge heraf blev hele projektet sat i stå i seks måneder. I denne periode fortsatte Boeing med at forbedre udformningen, hvilket resulterede i Model 464-29, som havde en topfart på 730 km/t og en rækkevidde på 8.000 km. I september 1947 blev the Heavy Bombardment Committee samlet for at fastlægge kravene til en atombombefly. Disse krav var færdige den 8. december og indeholdt en tophastighed på 800 km/t og en rækkevidde på 13.000 km, hvilket var langt mere end 464–29 var i stand til.En direkte ophævelse af Boeings kontrakt den 11. december 1947 blev afværget efter en appel fra selskabets præsident William McPherson Allen til luftvåbensminister Stuart Symington, hvor han argumenterede for at flyets design fuldt ud kunne tilpasses til ny flyteknologi og mere præcise kravspecifikationer. I januar 1948 fik Boeing besked på omhyggeligt at undersøge nye teknologiske innovationer herunder optankning i luften og den flyvende vinge. Boeing hæftede sig ved de stabilitets- og styringsproblemer som Northrop havde med deres YB-35 og YB-49 "flyvende vinge"-bombefly og insisterede på at udvikle et konventionelt fly, og i april 1948 fremlagde selskabet et projekt til USD 30 mio. på design, konstruktion og afprøvning af to Model 464-35 prototyper. Model 464-35 lignede en senere Tupolev-model, som blev bygget i Sovjetunionen, Tupolev Tu-95 Bear. Yderligere ændringer i specifikationerne i løbet af 1948 førte til et fly med en topfart på 825 km/t ved 10.700 meters højde, en rækkevidde på 11.125 km og en totalvægt på 125 ton inkl. 4.500 kg bomber og 75.225 liter brændstof.
I maj 1948 bad AMC Boeing om at benytte den tidligere fravalgte men nu mere brændstofseffektive jetmotor i flyet. Dette førte til, at Boeing gennemførte endnu en revision – i juli 1948, Model 464-40, hvor man brugte Westinghouse J40 turbojetmotorer i stedet for propelmotorerne. Trods det fik Boeing den 21. oktober 1948 besked på at lave et helt nyt fly baseret på Pratt & Whitney J57 turbojetmotorer.Den 25. oktober fremlagde Boeings ingeniører et udkast og en håndlavet model af 464–49. Den nye model var baseret på det grundlæggende layout fra B-47 Stratojet med 35° pilvinger, otte motorer placeret under vingerne i grupper på to samt todelt landingsstel og støttehjul ved vingespidserne. En bemærkelsesværdig egenskab ved landingsstellet var, at det kunne drejes op til 20° i forhold til flyets krop for at gøre det mere sikkert at lande i kraftig sidevind. Flyet var udformet efter at overgå alle specifikationskrav. Selv om gennemgangen i april 1949 af en model i fuld størrelse generelt faldt positivt ud, blev rækkevidden igen et problem da både J40 og de tidlige udgaver af J57 motorerne havde for stort brændstofforbrug.Selv om der var tale om en ny revision af kravene eller endda en helt ny udbudsrunde blandt flyfabrikkerne, insisterede general LeMay, som nu var blevet leder af Strategic Air Command, på, at indsatsen ikke måtte blive hæmmet af forsinkelser indenfor udviklingen af motorer. I et sidste forsøg på at forøge rækkevidden lavede Boeing den større 464-67, og hævdede, at når først den var sat i produktion ville rækkevidden kunne øges yderligere ved senere modifikationer. Efter at LeMay gentagne gange havde grebet personligt ind, fik Boeing tildelt en produktionskontrakt på 13 B-52A og 17 aftagelige rekognosceringspods den 14. februar 1951. Den sidste store ændring af designet, også efter krav fra general LeMay, var et skifte fra et B-47-lignende tandemcockpit til et mere traditionelt layout, hvor piloterne sad ved siden af hinanden, hvilket forøgede co-pilotens anvendelighed og forlængede besætningens udholdenhed. Begge de oprindelige XB-52 prototyper havde den oprindelige tandemudformning af cockpittet.YB-52, den 2. XB-52 som var tilføjet mere operativt udstyr, fløj første gang den 15. april 1952, En 2 timer og 21 minutters flyvning fra Boeing Field, King County, nær Renton, Washington til Larson AFB blev gennemført af Boeings testpilot Alvin M. Johnston og oberstløjtnant i luftvåbenet Guy M. Townsend. XB-52 fulgte efter den 2. oktober 1952. Den omhyggelige udvikling, herunder 670 dage i vindtunnel og 130 dage med aerodynamisk og aeroelastisk afprøvning, hvilket opvejedes af en glat afprøvning i luften. Således opmuntret forøgede luftvåbenet sin ordre til 282 B-52'ere.
Kun tre af de 13 bestilte B-52A blev bygget. Alle blev leveret tilbage til Boeing og anvendt i testprogrammet. Den 9. juni 1952 blev kontrakten fra februar 1951 opdateret så flyet skulle fremstilles efter nye krav. De sidste 10, de første fly, som kom i aktiv tjeneste, blev færdiggjort som B-52B'er. Ved indvielsesceremonien den 18. marts sagde Air Force Chief of Staff general Nathan Twining:
B-52B blev efterfulgt af gradvis forbedrede udgaver af bombe- og rekognosceringsudgaver, som kulminerede med B-52G og B-52H. For at muliggøre hurtig levering blev der indrettet produktionslinjer både på Boeings hovedfabrik i Seattle og på Boeings fabrik i Wichita. Over 5.000 firmaer var involveret i det store produktionsarbejde, og 41% af skroget blev bygget af underleverandører. Prototyperne og alle B-52A, B- og C-modeller (90 fly) blev bygget i Seattle. Afprøvning af fly bygget i Seattle forårsagede støjproblemer. Der blev indført spærretid for afprøvning af motorer og fly blev på deres jomfruflyvning fløjet til Larson Air Force Base, 240 km borte, hvor de blev grundigt testet. Da produktionen af B-47 blev stoppet blev fabrikken i Wichita omstillet til produktion af B-52D, og der blev bygget 101 af denne model i Seattle samt 62 i Wichita. Begge fabrikker fortsatte med at bygge B-52E, som der blev bygget 42 af i Seattle og 58 i Wichita, og B-52F (44 i Seattle og 45 i Wichita. I 1957 blev det besluttet at bygge alle B-52G i Wichita, så fabrikken i Seattle kunne frigøres til andre opgaver (især produktion af trafikfly). Produktionen sluttede i 1962 efter at der var bygget 744 fly.
I november 1959 indledte SAC det såkaldte Big Four modifikationsprogram (også kaldet Modification 1000) som omfattede alle operative B-52-fly, undtagen tidlige B-modeller, med henblik på at forbedre flyets kampegenskaber i et ændret strategisk miljø. Programmet blev afsluttet i 1963. De fire modifikationer var:
Evne til at blive indsat i al slags vejr, ved lav højde (under 150 m), afværgeforanstaltninger som følge af forbedringer af Sovjetunionens missilforsvar. Flyvninger i lav højde forventedes at fremskynde metaltræthed i flyet med mindst en faktor 8, hvilket afstedkom bekostelige reparationer for at forøge flyets levetid.
En avanceret elektronisk krigsførelseMuligheden for at fremføre op til 20 AGM-69 SRAM atommissiler blev tilføjet i G og H modellerne fra 1971. Utætheder i brændstofsystemet var en vedvarende plage for alle versioner af B-52. For at løse dette undergik flyene Blue Band (1957), Hard Shell (1958) og endelig QuickClip (1958) programmerne. Det sidste indbyggede sikkerhedsventiler, som forhindrede katastrofalt tab af brændstof i tilfælde af at lukkemekanismen svigtede.Problemer med de avancerede styringsmetoder blev løst med Jolly Well programmet, som blev afsluttet i 1964, og som forbedrede dele af computeren der styrede nedkastningen af bomber og terræncomputeren. MADREC (Malfunction Detection and Recording) opgraderingen var installeret i de fleste fly i 1965. Det kunne spore fejl i navigations- og våbencomputersystemerne, og var afgørende betydning for at kunne overvåge Hound Dog-missilerne. Det elektroniske forsvar i B-52 blev forbedret med Rivet Rambler (1971) og Rivet Ace (1973). B-52-flyenes navigationsudstyr blev senere udbygget med GPS.For at styrke sikkerheden ved dag- og natoperationer i lav højde blev der installeret AN/ASQ-151 Electro-Optical Viewing System (EVS), bestående af et Low Light Level Television (LLLTV) og et fremadrettet infrarødt (FLIR) system, som blev installeret i udposninger under næsen på B-52G og H-modellerne mellem 1972 og 1976. For yderligere at forbedre B-52'ernes offensive evner blev luftbårne krydsermissiler tilpasset. Efter afprøvning af såvel luftvåbenets Boeing AGM-86 som flådens General Dynamics AGM-109 Tomahawk blev AGM-86B valgt til at blive anvendt på B-52 (og senere på B-1 Lancer). I alt 194 B-52G og H'er blev tilpasset til at kunne medføre AGM-86'er, hvoraf de kunne have 12 under vingerne og 82 B-52H'er blev tilpasset så de kunne medføre yderligere 8 missiler i bomberummet.
For at overholde kravene i SALT II-traktaten om at fly, som kan medføre krydsermissiler, skal være klart identificerbare for spionsatellitter, blev B-52G'er med krydsermissiler udstyret med en karakteristisk strømlinet skærm. Da alle B-52H'er blev antaget at skulle modificeres til at kunne bære krydsermissiler var der ikke behov for nogen synlig ændring af disse fly. I 1990 blev stealth krydsermissilerne AGM-129 ACM indført. Selv om det oprindelig var meningen at de skulle erstatte AGM-86 medførte dens høje pris og afslutningen på Den kolde krig at produktionen blev indstillet efter at blot 450 var blevet fremstillet. I modsætning til AGM-86 blev der ikke lavet nogen konventionel (dvs. ikke-atomar) version. B-52 skulle have været modificeret så den kunne anvende Northrop Grumman's AGM-137 missil; men missilet blev opgivet på grund af udviklingsomkostningerne.
Materialetræthed, som blev forværret af overgangen til flyvning i lav højde, blev først taget op som problem i begyndelsen af 1960'erne med et trefaset 
High Stress program, som omfattede fly efter 2.000 flytimer. Dette blev efterfulgt af et 2.000 timers livsforlængende service for udvalgte skrog i 1966–1968 samt det omfattende Pacer Plank overfladeudskiftning, som blev afsluttet i 1977. De "våde vinger", hvor vingerne fungerede som brændstoftanke, der blev indført i G og H modellerne var endnu mere udsat for metaltræthed, da de var udsat for 60% mere stress under flyvningen end de gamle vinger. Vingerne blev ændret i 1964 under ECP 1050. Dette blev fulgt op med udskiftning af overfladen på skrog (ECP 1185) i 1966 og B-52 Stability Augmentation and Flight Control programmet (ECP 1195) i 1967.Til brug for undersøgelse, som blev gennemført for luftvåbenet i midten af 1970'erne undersøgte Boeing mulighederne for at udskifte motorerne, vingerne og andre forbedringer for at opgradere B-52G/H flyene som alternativ til B-1A, som dengang var under udvikling. Boeing foreslog senere at udskifte motorerne i B-52H med Rolls-Royce RB211 535E-4. Dette ville medføre at man udskiftede de 8 Pratt & Whitney TF33'er (samlet effekt 8 × 17.000 pund) med fire RB211'er (samlet effekt 4 × 37.400 pund). Rolls-Roycemotorerne ville forøge rækkevidden og lasteevnen på flyene og reducere brændstofforbruget; men udskiftningen ville koste omkring USD 2,56 mia. for alle flyene. Et studie fra den amerikanske rigsrevision (Government Accountability Office) konkluderede, at Boeings beregnede besparelser på USD 4,7 mia. ikke ville blive realiseret og at det ville koste USD 1,3 mia. mere end at beholde de nuværende motorer. De højere omkostninger blev forklaret med betydelige anskaffelsesudgifter og og højere vedligeholdelsesomkostninger på RB211. Den amerikanske rigsrevisions rapport blev senere anfægtet af en rapport fra Defense Sciences Board i 2003 og revideret i 2004. I rapporten påpegedes adskillige fejl i den tidligere vurdering af Boeings forslag og luftvåbenet blev opfordret til at udskifte motorerne uden yderligere forsinkelser. Defense Sciences Board-rapporten gav udtryk for at programmet ville give betydelige besparelser, reducere emissionen af drivhusgasser og forøge flyets rækkevidde og flyvetid. Disse resultater var på linje med en kongresundersøgelse fra 2003. I 2010 var udskiftningen af motorer ikke blevet godkendt.
I 2007 blev det såkaldte LITENING målsøgningsbeholder installeret, hvilket forbedrede flyets kampdygtighed dag, nat og i dårligt vejr ved angreb på jorden med anvendelse af langtrækkende laserstyrede våben. LITENING beholdere er blevet installeret i en lang række andre amerikanske fly, såsom McDonnell Douglas F/A-18 Hornet, General Dynamics F-16 Fighting Falcon og McDonnell Douglas AV-8B Harrier II.I september 2006 blev B-52 et af de første amerikanske militærfly til at bruge alternativt brændstof. Det lettede fra Edwards Air Force Base med lige dele syntetisk brændstof (lavet via Fischer-Tropsch proces (FT)) og konventionelt JP-8 jetbrændstof, som blev anvendt i to af de 8 motorer. Den 15. december 2006 lettede et B-52, med halenummeret 61-0034 Checkmate fra Edwards udelukkende med syntetisk brændstof til alle 8 motorer. Det var første gang et af luftvåbenets fly udelukkende benyttede blandingen. Den syv timer lange flyvning blev betegnet som en succes.Dette program er en del af det amerikanske forsvarsministeriums Assured Fuel Initiative, som er Pentagons forsøg på at mindske brugen af råolie fra udenlandske leverandører og anskaffe halvdelen af flybrændstoffet fra alternative kilder i 2016. Den 8. august 2007 godkendte Air Force Secretary Michael Wynne B-52H til i fuldt omfang at anvende FT blandingen. Med de gode erfaringer fra B-52 vil det amerikanske luftvåben afprøve og godkende alle flytyper i dets tjeneste til at bruge brændstoffet fra 2011.
Selv om B-52A var den første produktionsmodel, blev disse fly kun brugt til afprøvning. Den første operative version var B-52B, som var blevet udviklet sideløbende med prototyperne siden 1951. Efter at have fløjet første gang i december 1954 blev B-52B, AF Serienummer 52-8711 operativ i 93rd Heavy Bombardment Wing (93rd BW) på Castle Air Force Base i Californien den 29. juni 1955. Eskadrillen fik operativ status den 12. marts 1956. Træningen af besætninger til B-52 bestod af 5 ugers skoling på jorden og fire uger i luften – hvilket svarede til 35 til 50 timer i luften. De nye B-52B'er erstattede operative B-36'er i forholdet 1:1.De tidlige operationer var problemfyldte. Udover forsyningsproblemer var der også tekniske problemer. Ramper og forbindelsesveje blev ødelagt under vægten af flyene og brændstofsystemet var plaget af lækager og tilisning, mens computerne til målstyring og ildledelse var upålidelige. Det to etager høje cockpit afstedkom problemer med klimaanlægget – piloternes cockpit blev varmet op af lyset fra solen mens observatøren og navigatøren på den nedre etage sad på det iskolde gulv. Når temperaturen var passende for piloterne frøs de øvrige besætningsmedlemmer, mens passende temperaturer for besætningen på det nedre dæk betød at piloterne var ved at smelte. J57-motorerne var stadig nye og upålidelige. Et udfald i vekselstrømsgeneratoren førte til det første flystyrt i februar 1956, hvilket førte til at hele flåden af B-52 fik flyveforbud i en kort periode. I juli førte problemer med brændstof- og det hydrauliske system igen til at B-52'erne fik flyveforbud. For at undgå vedligeholdelsesproblemer dannede luftvåbenet Sky Speed grupper bestående af 50 vedligeholdelsesleverandører på hver B-52-base. Ud over vedligeholdelse udførte disse grupper også rutineafprøvninger, som tog en uge pr. fly.Den 21. maj 1956 nedkastede en B-52B (52-0013) for første gang en armeret brintbombe over Bikini-atollen. Den 24. og 25. november 1956 gennemførte fire B-52B fra 93rd BW og 4 B-52C fra 42nd BW en nonstop-flyvning langs hele Nordamerikas kyst i Operation Quick Kick, en tur på 25.000 km på 31 timer og 30 minutter. SAC bemærkede, at flytiden kunne have været reduceret med 5 til 6 timer hvis de 4 optankninger i luften havde været udført med hurtige jet-drevne tankfly i stedet for propeldrevne KC-97 Stratotankere. I en demonstration af B-52'erens globale rækkevidde gennemførte 3 B-52B'er fra 16. til 18. februar en nonstop-flyvning rundt om Jorden i Operation Power Flite på 39.165 km på 45 timer og 19 minutter med adskillige optankninger undervejs med KC-97'er. 93rd Bomb Wing fik Mackay trofæet for deres bedrift.B-52 satte mange rekorder i de følgende år. Den 26. september 1958 satte en B-52D en verdensrekord over 10.000 km på 902 km/h på en lukket bane og uden last. Samme dag satte en anden B-52D en hastighedsrekord på 962 km/h uden last på en lukket bane på 5.000 km. Den 14. december 1960 satte en B-52G en verdensrekord i distanceflyvning ved at flyve 16.227 km uden optankning. Flyvningen varede 19 timer og 44 minutter. Den 10.-11. januar 1962 satte en B-52H en verdensrekord ved at flyve 20.177 km uden optankning fra Kadena Air Base, Okinawa, Japan, til Torrejon Air Base, Spanien og overgik således den 2 år gamle rekord.Oprindelig var der bekymringer over flyenes levetid. Adskillige projekter efter B-52, Convair B-58 Hustler og North American XB-70 Valkyrie, var enten blevet opgivet eller viste sig skuffende i lyset af ændrede behov, hvilket betød at B-52 forblev det vigtigste bombefly frem for de påtænkte nye typer. Den 19. februar 1965 udtalte general Curtis E. LeMay overfor Kongressen, at mangelen på nye bombeflyprojekter medførte en risiko for at:
Da B-52 blev sat i tjeneste var det Strategic Air Commands (SAC) mening, at den skulle bruges som afskrækkelse og modvægt mod det enorme og stadigt forbedrede sovjetiske militær. Da Sovjetunionen forbedrede sit nukleare potentiale blev det af stor strategisk betydning at kunne ødelægge eller imødegå de styrker, som kunne iværksætte atomangreb, (bombefly, missiler, osv.) Eisenhoweradministrationen godkendte dette skifte i målsætningen og i 1954 udtrykte præsidenten ønske om at lægge vægten på militære frem for civile mål, et princip som blev forstærket i Single Integrated Operation Plan (SIOP), en operationsplan i tilfælde af at en atomkrig brød ud.Igennem hele Den kolde krig fløj B-52'er luftbårne patruljer under kodenavne såsom Head Start, Chrome Dome, Hard Head, Round Robin og Giant Lance. Bomberfly var placeret højt oppe i atmosfæren i nærheden af Sovjetunionen, så det var muligt at gennemføre hurtige angreb eller modangreb i tilfælde af atomkrig. Dette var en del af afskrækkelsen overfor Sovjetunionen i den såkaldte Mutual Assured Destruction (MAD) strategi.Den 21. januar 1968 styrtede et amerikansk B-52 Stratofortess bombefly ned på isen i North Star Bay, tæt på Thule Air Base. Flyet medførte fire brintbomber, der blev ødelagt ved flystyrtet. Ved eksplosionerne af det konventionelle sprængstof i bomberne blev størstedelen af flyet sprængt i meget små stykker, hvilket besværliggjorde oprydningsarbejdet efter Thuleulykken. 
På grund af truslen fra Jord til luft-missiler mod højtflyvende fly i slutningen af 1950'erne, som blev virkeliggjort ved nedskydningen af en U-2 i 1960
, blev B-52'ernes rolle ændret til at være et lavtflyvende bombefly, som skulle gennembryde det sovjetiske luftforsvar i tilfælde af et angreb på Sovjetunionen, da lav højde var en effektiv måde at undgå radar og dermed truslen fra SAM-raketter.Selv om den aldrig var planlagt anvendt i lav højde tillod B-52's fleksibilitet den at overleve adskillige planlagte efterfølgere efterhånden som luftkrigsførelsen ændrede sig. B-52s store skrog gav mulighed for at installere elektroniske modforholdsregler og andre tilpasninger i tidens løb. Andre fly, såsom General Dynamics F-111 Aardvark, supplerede B-52 i roller, som flyet ikke kunne udføre, såsom missioner i lav højde ved høj hastighed.B-52'erens officielle navn Stratofortress er sjældent blevet anvendt ved andet end formelle lejligheder. Blandt personellet kaldes den BUFF (Big Ugly Fat Fucker).
Under indtryk af den stadig mere omfattende krig i Sydøstasien blev 28 B-52F'er udstyret med udvendigt ophæng til 24×750 punds bomber (340 kg) i projekt South Bay i juni 1964. Yderligere 46 fly fik tilsvarende ændringer i projekt Sun Bath. I marts 1965 indledte USA Operation Rolling Thunder. Den første kampindsats, Operation Arc Light, blev gennemført med B-52F'er den 18. juni 1965, da 30 bombefly fra 9. og 441. bombeeskadrille angreb et kommunistisk støttepunkt i Bến Cát distriktet i Sydvietnam. Den første bølge af bombefly ankom for tidligt til det aftalte mødested og mens de manøvrerede for at blive på stedet kolliderede to B-52'er hvilket førte til tabet af begge bombefly og 8 besætningsmedlemmer. De resterende bombefly – bortset fra en enkelt, som vendte om på grund af tekniske problemer, fortsatte mod målet, som blev ramt.
Fra starten af 1965 gennemgik et antal B-52D Big Belly modifikationer for at forøge bombekapaciteten til tæppebombning. Mens der fortsat var 24×500 punds eller 750 punds bomber i ydre ophæng blev kapaciteten i bomberummet forøget fra 27 til 84×500 punds bomber eller fra 27 til 42×750 punds bomber. Big Belly-ændringen skabte tilstrækkelig plads til i alt 108 bomber med en samlet vægt på 60.000 pund (27,2 ton). Med disse modifikationer kunne B-52D'er fremføre 22.000 pund mere end B-52F'er. I stedet for B-52F'er gik de ændrede B-52D'er i kamp i april 1966 med udgangspunkt på Andersen Air Force Base på Guam. Hver flyvning varede 10-12 timer inklusiv optankning i luften fra KC-135 Stratotankere. I foråret 1967 begyndte flyene at operere fra U Tapao Airfield i Thailand hvilket betød at de ikke behøvede at blive tanket op i luften.Den 2. november 1972 blev en B-52D (55-0110) fra U-Tapao ramt af et missil under et angreb på Vinh. Besætningen blev tvunget til at forlade det beskadigede fly over Thailand. Det var det første B-52 som blev ødelagt af fjendtlig ild i Vietnam. I alt gik 30 B-52'er tabt under krigen, herunder 10, som blev skudt ned over Nordvietnam og fem andre, som blev beskadiget og forulykkede i Laos eller Thailand.Højdepunktet af B-52-angrebene i Vietnam kom under Operation Linebacker II, som bestod af bølger af B-52'er, fortrinsvis af D-versionen, men også nogle G-er uden elektronisk jammingsudstyr og med en mindre bombelast. I løbet af 12 dage fløj B-52'erne 729 togter hvor de nedkastede 15.237 ton bomber mod Hanoi, Haiphong og andre mål. Oprindelig blev 42 B-52'ere indsat i krigen, men antallet var ofte dobbelt så højt. Anvendelsen af B-52'erne havde stor betydning under krigen, selv om det at de ikke kunne medføre præcisionsvåben begrænsede deres indsatsområde. Den amerikanske journalist og krigskorrespondent Neil Sheehan beskrev deres rolle i krigen:
Under Vietnamkrigen blev agterskytterne i B-52D maskiner noteret for at have nedskudt to MiG-21 "Fishbed". Den 18. december 1972 havde agterskytte SSgt Samuel O. Turner's B-52 netop afsluttet et bombeangreb i Operation Linebacker II og var ved at vende hjem da en nordvietnamesisk MiG-21 nærmede sig. Da jagerflyet kom indenfor rækkevidde affyrede Turner sine fire .50 caliber maskingeværer. MiG-en eksploderede bag bombeflyet, en sejr som blev bekræftet af MSG Lewis E. Le Blance, agterskytte i anden B-52 i nærheden. Turner fik en Silver Star for sin indsats. Hans B-52 med halenummeret 55-0676 kan ses med markering for sejr i luftkamp på Fairchild AFB i Spokane i staten Washington.Den 24. december 1972, også under Linebacker II, var B-52'eren Diamond Lil på vej til at bombe jernbaneterrænet ved Thai Nguyen da agterslutten A1C Albert E. Moore opdagede en MiG-21, som nærmede sig hastigt. Moore åbnede ild med sine fire maskingeværer på 3.600 meters afstand, og blev ved med at skyde indtil jageren forsvandt fra hans sigte. TSG Clarence W. Chute, en agterskytte på en anden B-52, så jageren bryde i brand og falde ned. Diamond Lil kan ses ved United States Air Force Academy i Colorado. Moore er den sidste skytte på et bombefly, som er noteret for at have nedskudt et fjendtligt fly med maskingeværer i en luftkamp.Den sidste Arv Light mission foregik den 15. august 1973 mens de amerikanske operationer i Vietnam var under afvikling. Disse sejre gør B-52 til det største fly, som har nedskudt andre fly.
B-52B maskinerne var udtjent i midten af 1960'erne og alle var taget ud af tjeneste i juni 1966. Den sidste B-52C fulgte efter den 29. september 1971 bortset fra NASA's B-52B "008" som til sidst blev taget ud af tjeneste i 2004 på Edwards AFB, California. En anden af de tilbageværende B modeller, kan ses på Wings Over the Rockies Air and Space Museum i Denver, Colorado.
Nogle få udtjente E-modeller blev taget ud af tjeneste i 1967 og 1968, men hovedparten (82) blev taget ud mellem maj 1969 og marts 1970. De fleste F modeller blev også pensioneret mellem 1967 og 1973, men 23 overlevede som træningsfly indtil slutningen af 1978. Flåden af D-modeller gjorde tjeneste meget længere. 80 D-modeller blev gennemgribende renoveret i Pacer Plank programmet i midten af 1970'erne. Flåden af D-modeller forblev stort set intakt indtil slutningen af 1978 hvor 37, som ikke var blevet renoveret blev taget ud af tjeneste. Resten blev pensioneret i 1982 og 1983.De resterende G- og H-modeller blev anvendt i USA's atomare beredskab – den såkaldte nukleare triade. Triaden bestod af en kombination af atombevæbnede landbaserede missiler, ubådsbaserede missiler og bombefly. B-1B Lancer, som var planlagt at skulle erstatte B-52, kom kun til at erstatte de ældre modeller og overlydsflyet F-111 Aardvark. I 1991 ophørte B-52'erne med at flyve kontinuert som en del af atomberedskabet.Efter Sovjetunionens sammenbrud blev B-52G'erne destrueret i overensstemmelse med betingelserne i START I traktaten. Den såkaldte AMARC-gruppe fik til opgave at destruere 365 B-52-bombefly, og gennemførelsen af denne opgave skulle kunne verificeres af Rusland via satellit og inspektion på stedet. For endegyldigt at gøre flyene ubrugelige blev B-52'erne skåret i stykker i en stor maskinsaks. De ødelagte fly blev derpå efterladt på stedet, så deres ødelæggelse kunne blive bekræftet af russiske spionsatellitter.
B-52-angreb var en vigtig del af Operation Desert Storm. De fløj omkring 1.620 missioner og B-52 kastede omkring 40% af de bomber, som blev nedkastet af koalitionens styrker. I den forbindelse gik kun et fly tabt, dog ikke i kamp, mens adskillige fly fik mindre skader fra fjendtlig beskydning.Med start den 16. januar 1991 fløj en gruppe B-52G'er fra Barksdale AFB, Louisiana, blev tanket op i luften, ramte mål i Irak og vendte 35 timer senere hjem efter 20.400 km's flyvning. Dermed blev der sat en rekord for langdistanceangreb. B-52G'er fra baser ved Jeddah i Saudiarabien, RAF Fairford i Storbritannien, Moron AB i Spanien samt fra øen Diego Garcia fløj angreb mod Irak. I starten var det i lav højde. Efter de første tre nætter skiftede B-52'erne til angreb fra stor højde, hvilket reducerede deres effektivitet og psykologiske virkning sammenlignet med angreb i lav højde.De konventionelle angreb blev udført af tre bombefly, som nedkastede op til 153×750-punds bomber, som dækkede et område på 1,5 gange 2,5 km. Bombardementerne demoraliserede de irakiske tropper, hvor af mange overgav sig efter angrebene. I 1999 beskrev bladet Popular Mechanics B-52'ernes rolle i krigen:
Den 2.-3. september 1996 ramte to B-52H-fly Bagdads kraftværker og kommunikationsfaciliteter med 13 AGM-86C krydsermissiler som led i Operation Desert Strike, en 25.600 km lang 34 timers flyvning fra Andersen AFB på Guam – den længste kampmission, som nogensinde er fløjet.Under krigen var der flere irakiske påstande om luftsejre, herunder en irakisk pilot Khudai Hijab, som efter sigende afskød et Vympel R-27R missil fra sin MiG-29 og beskadigede en B-52G den første nat i krigen. Det amerikanske luftvåben afviser imidlertid denne påstand, og hævder at bombeflyet i stedet blev ramt af et amerikansk HARM missil, som havde låst sig fast på B-52'erens ildledningsradar. Flyet blev efterfølgende omdøbt til "In HARM's Way". Kort tid efter denne hændelse meddelte general George Lee Butler at agterskytterne ville blive fjernet fra B-52'ernes besætning og kanontårnene permanent taget ud af drift med virkning fra 1. oktober 1991.Siden midten af 1990'erne har B-52H været den eneste tilbageværende model i aktiv tjeneste. De er i øjeblikket stationeret på:
En B-52H er stationeret på Edwards AFB og bruges af Air Force Material Command ved Air Force Flight Test Center.
Yderligere end B-52H anvendes af NASA i forbindelse med dets Heavy-lift Airborne Launch program.B-52 deltog i krigen i Afghanistan i 2001 og gav mulighed for at man kunne hænge højt over slagmarken og derfra nærkampstøtte ved hjælp af præcisionsmissiler, en opgave som tidligere ville have været forbeholdt jagere og jagerbombere.  B-52'ere deltog også i Irakkrigen, som blev indledt den 20. marts 2003. Om natten den 21. marts affyrede B-52H'er mindst 100 AGM-86C CALCM missiler mod mål i Irak.I august 2007 blev en B-52H som fragtede krydsermissiler fra Minot Air Force Base til Barksdale Air Force Base til demontering ved en fejl lastet med 6 missiler hvorfra atomsprænghovedet ikke var fjernet. Fejlen blev dog opdaget, og våbnene forlod aldrig USAF's besiddelse.I 2009 var 90 af de oprindelige 744 B-52'ere stadig i tjeneste i USAF. Fire af 18 B-52H'er fra Barksdale AFB som er under afvikling befinder sig på 309th AMARG ved Davis-Monthan AFB.
Selv om det amerikanske luftvåben arbejder på udviklingen af den næste generation af bombefly regner det med at beholde B-52H i tjeneste i hvert fald indtil 2040 – 78 år efter at det sidste fly blev fremstillet og 85 år efter at det første fly blev sat i tjeneste. Det vil i givet fald være den længste tjenestetid noget militærfly har haft. B-52'erne bliver med mellemrum renoveret på USAF's vedligeholdelsesfaciliteter såsom Tinker Air Force Base i Oklahoma.USAF fortsætter med at anvende B-52 fordi det fortsat er et effektivt og økonomisk tungt bombefly, især i den type missioner, som er blevet gennemført efter afslutningen på Den kolde krig mod lande, som har begrænsede luftforsvar. B-52 har evnen til at opholde sig i længere tid over eller endda langt udenfor slagmarken og nedkaste præcisionsbomber eller traditionelle bomber. Det har været en værdifuld våbenplatform som støtte for operationer på jorden f.eks. under Irakkrigen.B-1 Lancers hastighed og B-2 Spirits stealth har kun været nyttige indtil fjendens luftforsvar var blevet nedkæmpet – en opgave som er løst hurtigt i nylige krige. B-52 kan prale af at have den største procentdel fly, som er klar til indsats blandt de tre typer. Mens B-1 i gennemsnit har 53% klar til indsats og B-2 26% havde B-52 i gennemsnit 80% klar til indsats ved en måling i 2001.Hertil kommer en foreslået version af B-52H – EB-52. Denne udgave ville have tilføjet 16 B-52H yderligere udstyr til elektronisk jamming. Dette nye fly ville have givet USAF en luftbåren jamming mulighed, som det har manglet siden EF-111 Raven blev taget ud af tjeneste. Programmet blev opgivet i 2005 efter at finansieringen af stand-off jammeren blev fjernet. Programmet blev genoplivet i 2007 men finansieringen blev igen fjernet i starten af 2009.
B-52 gennemgik adskillige designændringer og modeller i løbet af de 10 år den blev fremstillet.
To prototyper med begrænset operativt udstyr, som blev anvendt til aerodynamiske test.
Der blev kun bygget tre af den første produktionsversion, og alle blev udlånt til Boeing til afprøvning i luften. Den første produktions B-52A adskilte sig fra prototyperne ved at den forreste del af skroget var blevet designet om. Cockpittet var lavet om så piloterne kunne sidde ved siden af hinanden og der var tilføjet en forlængelse af næsen, som gav plads til yderligere instrumenter og et sjette besætningsmedlem. Bagerst i skroget var der et kanontårn med fire .50 kaliber maskingeværer med ildledningssystem og vandindsprøjtningssystem til at forøge motorkraften og en 1.363 liter vandtank. Flyet var også udstyret med 1.000 gallon brændstoftanke (3.785 liter) under hver vinge. Tankene reducerede hvor meget vingerne bøjede sig og holdt samtidig vingespidserne nær jorden, hvilket gjorde vedligeholdelsen nemmere.
 Den sidste B-52A (serienr. 52-0003) blev ombygget og omdøbt til NB-52A i 1959 for at bære North American X-15 forsøgsflyet. Der blev installeret en pylon under den højre vinge mellem skroget og de inderste motorer, og en sektion på 1,8 gange 2,4 meter af den højre flap blev fjernet for at give plads til X-15's hale. Flydende ilt- og brintoveriltetanke blev anbragt i bomberummet, så X-15 kunne optankes inden start. Den første flyvning med X-15 blev gennemført den 19. marts 1959 og den første start af X-15 skete den 8. juni 1959. NB-52A med navnet "The High and Mighty One" bar X-15 på 93 af programmets 199 flyvninger.
B-52B var den første version, som kom i tjeneste hos USAF den 29. juni 1955 i 93rd Bombardment Wing på Castle AFB i California. Denne version havde mindre ændringer af maskiner og flykontroller, der muliggjorde ekstra 12.000 punds fremdrift, som blev opnået ved indsprøjtning af vand. Midlertidigt flyveforbud for flyet efter en nedstyrtning i februar 1956 og igen den følgende juni afstedkom forsinkelser i træningen og midt på året var der fortsat ingen kampklare B-52 besætninger.Af de 50 B-52B'er som blev bygget kunne 27 medbringe en rekognosceringsbeholder som RB-52B'er (besætningen blev forøget til 8 i disse fly). Den 136 kg tunge beholder indeholdt radiomodtagere, en kombination af K-36, K-38 og T-11 kameraer, samt to operatører, som sad på nedadvendte katapultsæder. Det tog fire timer at installere beholderen.Syv B-52B'er blev bragt op til B-52C standard ved Project Sunflower.NB-52B
The NB-52B var B-52B nr. 52-0008 som var bygget om til at medbringe en X-15. Den fløj efterfølgende som "Balls 8" for NASA indtil den 17. december 2004, hvilket gjorde den til den længst flyvende B-52B. Den blev erstattet af en modificeret B-52H.B-52C
B-52C'ernes fik forøget deres brændstofkapacitet til 41.700 US gallons ved at tilføje brændstoftanke under vingerne. Bruttovægten blev øget med 13,6 ton til 204 ton. Et nyt ildledningssystem, MD-9, blev blev installeret på denne model. Flyets underside blev malet med en særlig maling, som skulle reflektere varmestråling fra en atomsprængning.RB-52C
RB-52C var oprindelig betegnelsen for B-52C'er, som var udstyret til rekognosceringsopgaver på samme måde som RB-52B'er. Da alle 35 B-52C'er kunne udstyres med rekognosceringsbeholderen blev RB-52C betegnelsen sjældent anvendt, og blev snart opgivet.
B-52D var bygget til at være et langdistance bombefly uden rekognosceringsmuligheden. Big Belly modifikationerne gjorde det muligt for B-52D at fremføre en tung last af konventionelle bomber til tæppebombning i Vietnam, mens Rivet Rambler modifikationen gav den Fase V elektroniske modtræks systemer, som var bedre end de systemer som blev brugt på de fleste senere B-52'er. På grund af disse opgraderinger og dens lange rækkevidde blev D modellen brugt mere intensivt i Vietnam end nogen anden model. Fly, som var overført til tjeneste i Vietnam blev malet i camouflagefarver og med sort underside for at imødegå søgelys.B-52E
B-52E fik opdaterede instrumenter og bombesystem, som med tiden fik fjernet sine børnesygdomme og også blev anvendt på de senere modeller.Et fly af E modellen (AF Serial No. 56-0631) blev ændret så den kunne fungere ved aftestning af forskellige B-52 systemer. Flyet fik typebetegnelsen NB-52E og blev udstyret med canardvinger og et "Load Alleviation and Mode Stabilization system" (LAMS) som mindskede metaltræthed i skroget som følge af vindstød ved flyvning i lav højde. I en test fløj flyet 18,5 km/t over den højest tilladelige (VNE) hastighed uden at tage skade fordi canardvingerne fjernede 30% af de vertikale og 50% af de horisontale vibrationer som opstod ved vindstød.B-52F
Denne model blev udstyret med J57-P-43W motorer med større kapacitet til vandindsprøjtning for at opnå større fremdrift end ved tidligere modeller. Denne model havde problemer med brændstoflækager som til sidst blev løst ved adskillige modifikationer: Blue Band, Hard Shell og QuickClip.
B-52G var tænkt som en måde at forlænge B-52'ernes levetid mens der var forsinkelser i B-58 Hustler programmet. I starten var det tanken at gennemføre et radikalt redesign med en helt ny vinge og Pratt & Whitney J75 motorer. Det blev opgivet for at undgå en forsinkelse af produktionen om end et stort antal ændringer trods alt blev gennemført. Den mest betydningsfulde ændring var den helt nye "våde" vinge med indbyggede brændstoftanke, som i betydelig grad forøgede brændstofkapaciteten – totalvægten steg med 17,2 ton i forhold til tidligere versioner. Hertil kom et par ydre brændstoftanke på hver 700 gallon (2.650 liter) ophængt under vingerne. I denne model blev de traditionelle krængeror fjernet. I stedet blev der anvendt spoilere til at styre rulning. Halefinnen blev forkortet med 2,4 meter vandindsprøjtningssystemet blev udvidet til 4.540 liter og radarkuplen i næsen blev forstørret. Agterskytten, som styrede de fire fjernbetjente .50 kaliber maskingeværer i halen, blev flyttet ind i cockpittet og udstyret med katapultsæde. Under betegnelsen "Battle Station" – eller kampplads – blev den offensive del af besætningen (pilot og copilot på øverste dæk og de to bombeudløsere på nedre dæk) placeret så de vendte ansigterne fremad i flyveretningen mens den defensive del af besætningen (agterskytte og ECM operatør på det øvre dæk havde ryggen til. B-52G blev sat i tjeneste den 13. februar 1959 (dagen efter at den sidste B-36 var taget ud af tjeneste, hvorefter SAC kun havde jetfly). Næsten alle B-52G'er blev ødelagt i overensstemmelse med START I traktaten fra 1992. Nogle få eksemplarer findes dog stadig på museer og som udstillingsgenstande.B-52H
B-52H havde samme besætning og strukturelle ændringer som B-52G. Den mest bemærkelsesværdige ændring var skiftet til TF33-P-3 turbofan motorer, som trods problemer i starten (som blev rettet i 1964 med Hot Fan programmet), gav betydelig bedre præstationer og benzinøkonomi end de gamle J57 turbojet motorer. De elektroniske modforholdsregler og instrumenteringen blev opdateret, et nyt ildledningssystem blev installeret og de bagudrettede maskingeværer blev udskiftet med en 20 mm M61 Vulcan gatling (senere fjernet i 1991–94). Flyet blev gjort klar til at kunne medtage fire AGM-48 Skybolt ballistiske missiler. Flyet fløj første gang den 10. juli 1960, og det blev sat i tjeneste den 9. maj 1961. Dette er den eneste version, som stadig er i tjeneste. Det sidste fly, B-52H AF Serienummer 61-0040, forlod fabrikken den 26. oktober 1962.
Den 10. januar 1957 forulykkede en B-52 på vej tilbage til Loring Air Force Base fra en rutine instrumenttræningsflyvning. Flyet styrtede ned ved Morrell, New Brunswick. 8 besætningsmedlemmer blev dræbt ved styrtet mens det lykkedes copiloten Joseph L. Church at lande sikkert med faldskærm. Årsagen til nedstyrtningen menes at have været overbelastning af vinger og/eller skrog under en øvelse, som skulle afprøve pilotens reflekser. Dette var den fjerde B-52, som styrtede ned i løbet af 11 måneder.Den 11. februar 1958 styrtede en B-52D ned i South Dakota på grund af is i brændstofsystemet, hvilket førte til et uønsket fald i motorkraften i alle otte motorer. Tre besætningsmedlemmer blev dræbt.Den 24. januar 1961, faldt en B-52G fra hinanden i luften og faldt ned efter at have mistet store mængder brændstof. Flyet tabte to atombomber, som dog ikke detonerede.Den 14. marts 1961 blev en B-52F fra 70th Bombardment Wing med to atombomber om bord ramt af et ukontrolleret trykfald i kabinen, som tvang det til at reducere flyvehøjden til 3000 meter. Højere brændstofforbrug i lav højde og at flyet ikke kunne mødes med et tankfly i tide betød at flyet løb tør for brændstof. Besætningen forlod flyet sikkert med katapultsæder, mens flyet styrtede ned 24 km vest for Yuba City, California.Den 24. januar 1963 tabte en B-52C halefinnen under en træningsflyvning fra Westover Air Force Base, Massachusetts og styrtede ned på den vestlige side af Elephant Mountain nær Greenville, Maine. Af de ni besætningsmedlemmer om bord overlevede to styrtet.Den 13. januar 1964 mistede en B-52D med to atombomber om bord halesektionen. Fire besætningsmedlemmer skød sig ud med katapultsæder inden flyet styrtede ned ved Cumberland, Maryland. To besætningsmedlemmer omkom senere på jorden på grund af hypotermi, mens endnu et medlem af besætningen, som ikke havde et katapultsæde, døde i flyet. Begge atombomber blev bjærget. Dette var en blandt adskillige hændelser som skyldtes at halefinnen svigtede.Den 17. januar 1966 stødte en B-52G sammen med en KC-135 Stratotanker over Palomares i Spanien. Der var to atombomber om bord på B-52'eren og de blev senere bjærget. To konventionelle bomber, som også var om bord på flyet eksploderede da de ramte jorden, hvilket førte til en alvorlig spredning af såvel plutonium som uran, men uden at udløse en nuklear eksplosion. Efter nedstyrtningen blev 1400 tons forurenet jord sendt til USA. I 2006 blev der indgået en aftale mellem USA og Spanien om at undersøge og oprense den forurening som stadig findes som følge af ulykken.Den 21. januar 1968 styrtede et B-52G med fire brintbomber om bord ned under Operation Chrome Dome på isen i North Star Bay mens det forsøgte at nødlande på Thule Air Base på Grønland. Den heraf følgende brand førte til omfattende radioaktiv forurening og oprydningen varede indtil i september samme år. Da den fulgte kort tid efter Palomaresulykken viste det sig at oprydningomkostningerne og de politiske omkostninger var for høje til at man ville risikere en gentagelse, så SAC stoppede det luftbårne beredskabsprogram den følgende dag.Den 31. marts 1972 lettede en B-52D, AF Serienummer 56-0625, fra McCoy Air Force Base, Florida på en rutinemæssig træningsflyvning. Det ubevæbnede fly blev ramt af gentagne motorstop og brand i motorerne 7 og 8 kort efter starten. Flyet forsøgte straks at vende tilbage til basen, men styrtede ned lige før landingsbane 18R i et beboelsesområde i Orlando, Florida, ca. 1,6 km nord for McCoy AFB og ødelagde eller beskadigede 8 huse. Besætningen på 7 fra luftvåbnet og en civil blev dræbt.
Den 16. oktober 1984 studsede B-52G, AF serienummer 57-6479, vingen på Hunts Mesa, en formation i Monument Valley, Arizona, og styrtede ned, hvilket sendte en ildkugle højt op i luften. To af de syv besætningsmedlemmer omkom ved styrtet.Den 2. februar 1991 styrtede en B-52G fra 4300 Provisional Bomb Wing på Diego Garcia ned mens den var på vej tilbage fra en bombemission i Irak under Golfkrigen. Årsagen til nedstyrtningen endte med at blive tilskrevet et katastrofalt nedbrud i flyets elektriske system. Tre af de seks besætningsmedlemmer blev dræbt. Den 24. juni 1994 styrtede en B-52H, AF serienummer 61-0026 ned ved Fairchild Air Force Base, Washington under træning til en flyopvisning. Alle fire besætningsmedlemmer blev dræbt ved ulykken.Den 21. juli 2008 styrtede en B-52H, AF serienummer 60-0053, ned ca. 40 km fra kysten af Guam. Fem besætningsmedlemmer og en læge om bord blev dræbt.

Bogtabet i senantikken (mellem det sene 4. og sene 6. århundrede) er et uerstatteligt tab for den kulturelle arv fra antikken. En stor del af den antikke græske og latinske litteratur er ikke overleveret til nutiden. De fleste af dem, der dog er overleveret, er bevaret i middelalderlige afskrifter; originale tekster fra antikken er få.
Der er mange og omstridte grunde til det omfattende tab. Men hverken i det antikke Rom, eller i det senere Byzantinske rige fandtes en standard for bevarelse af tekst og litteratur. Den såkaldte rigskrise i det tredje århundrede var afgørende. Der var systematisk tilintetgørelse af kristne skrifter under forfølgelserne af de kristne og tab af "hedninge"-skrifter efter kristendommens indførelse i det romerske rige. Andre årsager er den kulturelle nedgang og uro under folkevandringstiden, især i den vestlige del. Her kan mange biblioteker være gået tabt under krige. Hertil kommer formindskelsen af eliten som bærere af litterær tradition og ændringen i skrivematerialet fra papyrus til pergament og overgangen fra skriftrulle til kodeks. Indførelsen af den litterære kanon og skolevæsenet var yderligere barrierer. Overleveringen af værker sluttede, når de ikke kunne skrives om til det nye medium eller gled ud af kanon.
Den litterære tradition blev i forskellig grad plejet i det byzantinske rige til Konstantinopels fald 1453. Men den litterære arv fra antikken blev i det Vestromerske Rige kun bevaret af få velhavende og uddannede og kun i begrænset omfang. Til denne kreds hørte Cassiodor (ca. 485-580), der stammede fra en senatsfamilie, og som samlede alle de antikke skrifter, det var muligt, og grundlagde bogproduktionen i Middelalderen i klostret Vivarum . Særlig i 7. og 8. årh. blev håndskrifter af såvel klassiske som enkelte kristne forfattere delvis slettet og på ny beskrevet: I den sparsomme bestand af bevarede ældre latinske håndskrifter er de fleste af de klassiske forfattere blot overleveret som palimpsest. Den efterfølgende karolinske renæssance, i hvilken produktionen af håndskrifter af klassiske tekster begyndte igen, fik stor betydning for overleveringen. Grundene til anvendelsen af palimsest var flere. Udslagsgivende var i reglen praktiske overvejelser som pergamenternes kostbarhed, skriftomstillingen eller ændrede litterære interesser, for de hæretiske tekster vel også religiøse motiver.
Følgerne af tabet af størstedelen af den antikke litteratur var betragtelige. Først med bogtrykkerkunsten i 1400-tallet blev de bevarede antikke tekster lidt efter lidt igen tilgængelige for en større læserkreds. Mange fremskridt i nyere tid blev direkte eller inddirekte sat i gang gennem de trykte skrifter. En bestand som den i antikken nåede bibliotekerne vel først igen i 1800-tallet.
Gennem overlevering i biblioteker – før papyrusfundene fra begyndelsen af 1900-tallet – var der kendt omkring 2000 forfatternavne fra den græske litteratur før 500, men kun af 253 var der bevaret i det mindste dele af deres skrifter. For den romerske litteratur var det 772 forfatternavne, og af dem var der kun bevaret skrifter fra de 144. Det førte til den vurdering, at mindre end 10% af den antikke litteratur blev overleveret. De næsten 3000 forfatternavne udgør dermed et mindretal, nemlig dem der er nævnt i de overleverede tekster. Ud over mange kristne handler det overvejende om klassiske skoleforfattere og altså ikke om den samlede bestand af antikke titler. Senest siden den tidlige middelalder skete tekstoverleveringen gennem kristne "indretninger" (institutioner), især klostre, hvorved der var forbundet en vis udvælgelse, idet kristne forfattere blev foretrukket. I forhold til hele det antikke tidsrum udgør de kristne forfattere dog kun en mindre del.
En vurdering af antikkens bogbestand ud fra titler og bøger er kun indirekte mulig gennem bibliotekshistorien. Bestanden i antikkens mest kendte bibliotek, Biblioteket i Alexandria, voksede mellem 235 og 47 f.Kr. fra ca. 490.000 til 700.000 ruller med den største del på græsk. En rulle svarede omtrent til en titel. Titelproduktionen i den græske verden androg således mindst 1100 om året. Omregnet skulle det for året 350 give en bestand på ca. en million titler.
Omfanget af den latinske litteratur lader sig ikke bestemme nøjagtigt, men der kan nok etableres en størrelsesorden til sammenligning. Da trivielle værker fra provinserne sandsynligvis næppe har fundet vej til bibliotekerne kan den samlede bestand af antikke titler have overskredet millionen. Med den antagelse at der har været mellem 10 og 100 kopier ville det give et antal på et tocifret milliontal for ruller og bøger. Af disse millioner bøger før 350 er der ikke overleveret en eneste i et bibliotek. Alle kilder fra den førkristne tid – altså fra før ca. 350 – blev sandsynligvis kun overleveret som kristne udgaver, fremstillet siden 3./4. århundrede og i vesten især i 4. århundrede.
Antallet af overleverede antikke tekster (fraset fund) har hidtil ikke været nøjagtigt bestemt. Størrelsesordenen kan være omkring 3000, heraf 1000 på latin. Størstedelen heraf foreligger kun i fragmenter. Det samlede overleverede ikke-kristne tekstvolumen omfatter i det mindste for latins vedkommende sandsynligvis mindre – og kunne svare til 100 antikke kodekser. Bruddet i bestanden af antikke titler er derfor betydeligt og kunne ligge i størrelsesordenen én pr. 1000. Med andre ord: kun omkring 0,1% eller én af 1000 titler overlevede. Dette tal kan man nå til hvis man stiller en anslået samlet bestand på nogle millioner over for de omkring 1000 overleverede titler, eller hvis man – uafhængigt heraf – sammenligner det sidste antikke bibliotek i Konstantinopel, der nedbrændte 475 med 120.000 bøger, med det første kendte middelalderlige i vesten af Cassiodor, der 576 havde ca. 100 kodekser.
I antikken fandtes der et stort antal biblioteker. Offentlige bybiblioteker og private biblioteker med 20.000 til 50.000 ruller er kendt, såvel i Rom (29 offentlige omkring 350) som i provinsen. Ved Cæsars besøg i Alexandria var det sandsynligvis ikke det store bibliotek der brændte, men måske kun et depot ved havnen med 40.000 ruller der kunne være bestemt til eksport. Hvad man kan holde for sikkert, er at Alexandria endnu længe derefter forblev et bog- og lærdomscentrum. Biblioteket i Alexandria havde allerede i hellenistisk tid mere end 400.000 ruller og det i Pergamon 200.000 ruller. Senest i kejsertiden kan enkelte byer have nået dette niveau, da et bibliotek var et statussymbol.
Om bogbestanden i det store bibliotek i Rom er der intet overleveret. Man kan arkæologisk slutte ud fra vægnicherne til boghylder ved Palatina og Ulpia Trajana til omkring 100.000 ruller. Måske befandt kun de kostbareste ruller sig der. Også biblioteket i Pergamon havde næsten hele sin bestand i depotrum. Ud fra bygningens størrelse har Roms hovedbibliotek kunnet rumme adskillige millioner ruller, svarende til dem i Alexandria og Athen. Ved en sådan geografisk fordeling af den antikke litteratur kunne enkelte begivenheder som tabet i et bibliotek ikke være noget væsentligt problem for overleveringen.
Især i ældre oversigtsfremstillinger er omskrivnings- eller forfaldstesen (ty. Verrottungsthese) udbredt, ifølge hvilken der omkring 400 skulle have fundet en omskrivning sted fra papyrusruller til pergamentkodekser. I den kristeligt dominerede tid eller sågar allerede tidligere skulle samfundet ifølge denne tese have mistet interessen for de ikke-kristne ruller, og det skulle være grunden til at de ikke længere blev kopieret og således være gået til eller tabt (ty. verrottet) i biblioteker i løbet af middelalderen, mens de holdbare pergamentkodekser overlevede.Heller ikke i forskningslitteraturen er det ofte let at se hvor stort tabet var. Sammenstillingen af overleveringslitteraturen af Reynolds og Wilson for eksempel (Scribes and Scholars) har ingen angivelser af størrelsen af Cassiodors og Isidor af Sevillas biblioteker. Der nævnes i dag skrifter, der endnu blev citeret omkring 600, uden at oplyse om der citeres fra originalværker eller fra allerede foreliggende excerpter, som det er blevet vist for Isidors vedkommende.
Den opfattelse er udbredt, at kristningen var en afgørende faktor for tabet af den antikke litteratur, ved siden af eller sågar før folkevandringstidens forstyrrelser.Papyrologer betvivler formodningen om en ringere holdbarhed for papyrus. Roberts og Skeat, som undersøgte emnet i The Birth of the Codex 1983, fastslog at papyrus under normale lagringsbetingelser ikke står tilbage for pergament i holbarhed:
"Der er ikke tvivl om holdbarheden af begge materialer under normale betingelser. Man kunne her henvise til de mange fundne papyrus der viser en langtidsholdbarhed af skriften; dog er dette ikke længere nødvendigt, da den myte (en. the myth), at papyrus ikke skulle være et holdbart materiale, må være modsagt af Lewis,  autoritativt og – kunne man håbe – endegyldigt."  — Kilde: C.H. Roberts, Th.C. Skeat: The Birth of the Codex. Oxford University Press 1983, S. 6f..
Nyere studier går derfor ud fra en længere holdbarhed for papyrus. Omkring 200 kunne man i et bibliotek i Rom læse en 300 år gammel papyrusrulle fra tiden for grundlæggelsen af det romerske biblioteksvæsen. Materialet har sikkert holdt i over 400 år. Men efter 800 har de mange antikke ruller ikke længere eksisteret, hvad der sluttes ud fra kataloger og kopivirksomheden på denne tid. Såvel i det latinske vest som i det græske øst kunne man efter 800 kun gribe tilbage til kodekser der var skrevet efter 400.Desuden indeholder Codices Latini Antiquiores (C.L.A.) mindst syv papyruskodekser som i det mindste i dele har overlevet i biblioteker fra tiden mellem 433 og 600. Et kodeks, C.L.A. #1507, omkring 550, ligger i Wien og har endnu 103 sider. Når det har kunnet overleve disse 1500 år, må mange have kunnet overleve i det mindste i 400 år. Tabet kan altså ikke forklares ved den manglende holdbarhed af papyrus, ruller eller kodekser. 
Hvad overførslen eller omskrivningen til kodekser angår, så ser det ud til at der efter 400 pludselig blev produceret meget færre bøger, og disse kun i form af kodekser af pergament. De bogruller der blev fundet i Oxyrhynchos (ca. 34 % af de samlede papyrus, 66 % var dokumenter) viser en stigning i bogproduktionen i 2. og 3. århundrede (655 og 489 enheder) og et stort fald i 4.og 5. århundrede (119 og 92 enheder) og tillige kun en ringe produktion derefter (41, 5 og 2 enheder efter 7. århundrede hvor også byen forsvandt). Det må imidlertid stå åbent hvorvidt det kan føres tilbage til en eventuel befolkningstilbagegang.
Et lignende billede viser C.L.A. for det latinske Europa. Heraf fremgår at der mellem 400 og 700 blev overleveret ca. 150 kodekser i det latinske Europa uden for Italien, og af disse 100 kun i Frankrig. Dette bekræfter også den videre palæografi efter C.L.A.'s tidsrum. Bestandene i de store klosterbiblioteker omkring 900: Lorsch, Bobbio, Reichenau, der hver havde omkring 700 kodekser, stammer næsten alle fra tiden efter 750 og viser dermed den såkaldte karolingiske renæssance. For mange antikke bøger stammer de ældste i dag bevarede kopier fra denne tid. Sandsynligvis kopieredes dengang bøger fra det 5. århundrede som ikke længere er bevarede. C.L.A. kender for tiden til 800 kun 56 overleverede klassiske bøger, deraf kun 31 fra 5. århundrede. Der var altså ikke blot tale om et udvalg og en selektion i den fase hvor om- eller genskrivningen foregik, men overhovedet en meget reduceret bogproduktion. Nåede den før 300 en størrelsesorden af mindst 10.000 om året, så lå den efter 400 i det latinske vesten på gennemsnitligt 10 om året.Om- eller genskrivningen på pergament kan altså forklares med at der på grund af denne ringe produktion ikke var behov for den billige papyrus, og at man fortrak det hidtil ædlere pergament, der nu var lettere tilgængelig, en slags "efterspørgselsmæssig udvælgelse". Papyrus blev nu kun anvendt i undtagelsestilfælde til bøger og dokumenter og var i det latinske område knap tilgængelig fra omkring 600.
Den naturvidenskabelig-tekniske viden i senantikken var uden tvivl så omfangsrig og kompliceret at en mundtlig overlevering ikke længere var mulig. I den udstrækning at denne viden var forbundet med ikke-kristelige navne og anskuelser, kunne det stå i konkurrence til kristendommen. I den ikke-kristelige romerske kultur var også pornografiske fremstillinger af alle slags udbredt i hverdagen og blev foragtet af kristendommen. Omkring 200 fordømte den kristne forfatter Tertullian ikke kun filosofferne, men også skuespillerne og ønskede dem til helvede. Isidor af Sevilla advarede senere udtrykkeligt mod de ikke-kristelige digtere og stiller skuespillere på linje med prostituerede, forbrydere og røvere. Den klassiske litteratur var desuden fuld af hentydninger til ikke-kristelige guder og helte.
Blandt de påviselige tab i det latinske område er især at beklage de republikanske historieværker og digtekunst af enhver art, som især tragedie. Allerede i den romerske kejsertid blev bøger af dissident-historieskrivere som for eksempel Cremutius Cordus tilintetgjort. Den tiende bog af Institutio oratoria af Quintilian omtalte mod slutningen af 1. århundrede e.Kr. talrige litterære værker af hvilke endnu i dag en ganske betragtelig del er bevaret – meget er dog også gået tabt. Anmeldt eller omtalt blev på denne tid især etableret, overvejende fiktionslitteratur.
Inden for overleveringshistorien er tidsrummet fra 350 til 800 afgørende. I højmiddelalderen mentes det, at pave Gregor den Store (540–604) havde ladet det store Palatinabibliotek brænde. Ifølge den nuværende forskning er det udelukket at pave Gregor skulle have ladet biblioteket tilintetgøre, da tabet allerede må havde fundet sted før hans pontifikat. Palatinabiblioteket grundlagt af Augustus og sandsynligvis Roms største forsvandt ud af historien uden nogen antydning af dets skæbne. Dette ifølge forskningssituationen i 1950'erne, hvor det forelå som sikkert, at tabet var indtrådt før 500. Med afslutningen af C.L.A. i 1970'erne blev denne erkendelse yderligere fastslået.
I den sekulært prægede tyske forskning omkring 1900 (Tyskland var da førende i antik-forskningen) var tilintetgørelsen af den antikke litteratur en grund til at stigmatisere middelalderen med den stærkt nedvurderende betegnelse "Den mørke middelalder", en betegnelse skabt under renæssancen og oplysningstiden. Det blev også brugt som argument i den anti-katolske kulturkamp ved slutningen 1800-tallet. Forestillingen om en antikfjendtlig, (næsten) skriftløs tidsalder spejler sig også endnu i den moderne forskning i den fra det engelske sprog lånte epokekarakteristik "De mørke århundreder" (ty. "Die Dunklen Jahrhunderte", en. "Dark Ages"), der i denne sammenhæng betegner den problematiske overgangstid fra senantikken til tidlig middelalder.
Grundene til bogtabet forblev omstridte i 1800-tallet: På den ene side stod den protestantiske og sekulært orienterede historieskrivning, der blev mistænkt for antikatolske hensigter, da de gjorde især kristningen ansvarlig for bogtabet, på den anden side stod den kirkelige historieforskning der blev tillagt apologetiske interesser når den snarere tilskrev bogtabet til den almindelige nedgang i den romerske kultur. På grund af kildernes tilstand fremstod der ikke en tvingende konsensus inden for forskningen.
Den videnskabelige diskussion om grundene til det vestromerske rige undergang har ligeledes været ført i de sidste 200 år, uden at der er en konsensus i sigte. Mens barbarindfaldene ikke spillede en uvigtig rolle for rigets undergang, forbinder oldtidsforskere med en mere kulturvidenskabelig tilgang antikkens afslutning med tabet af eller ophøret af ikke-kristelige traditioner i 529. Tabet af litteratur fik derved en særlig stor virkning.
Roms undergang blev af mange samtidige oplevet som apokalyptisk. I Det Gamle Testamente måtte den jødiske stat først komme i yderste nød før Gud sendte sine himmelske hærskarer for at redde Guds rige på jorden. Også ifølge Det Nye Testamente må der først indfinde sig en stor katastrofe før paradis kommer på jorden og fuldender menneskehedens historie. Således lyder profetien i Johannes Åbenbaring. Troen på en nært forestående katastrofal verdensende viser sig i eskatologien og i millenarismen.
Også selvom martyrhistorierne kan forekomme eller fremtræde overdrevne, er det kendt at den romerske stat siden kejser Decius (247–251) i perioder systematisk lod kristendommen forfølge. De kristne vendte senere disse tiltag mod antikkens religioner. For de fleste af disse tiltag fra de kristnes side lader der sig finde et tidligere eksempel fra kristenforfølgelserne.Det senantikke "hedenskab" var en polyteistisk mangfoldighed af antikke religionsfællesskaber. Endnu i 3. århundrede var græsk-romerske kulter udbredt,men blev dog allerede tidligere i stigende grad fortrængt af såkaldte "orientalske" religioner, herunder mithraskulten, Kybele og Isis, men også af for eksempel synkretistisk manikæisme. Hertil kom lokal folketro. Blandt disse religioner var der ingen konkurrence da enhver frit kunne tage del i flere kulter. Især i sammenstødet med kristendommen blev de intellektuelle tilhængere af ikke-kristne religioner præget af hellenistiske ideer.Skønt der lader sig finde eksempler på konfliktløs sameksisteren af ikke-kristne og kristne i riget, er volden i religionskampene igen blevet betonet i nyere tid. Religiøse konflikter var ofte socialt motiveret og blev opildnet af kristne institutioner eller åndelige autoriteter. Den tidlige kristendom virkede især tiltrækkende på de litterært mindre godt uddannede nederste lag i samfundet. Den officielle religionspolitik afhang af den herskende kejser, hvor for eksempel Theodosius I og andre kejsere hovedsageligt kun har grebet statsligt ind i indrekirkelige stridigheder, men dog med enkelte love har legitimeret religionskampe.  Religionernes undergang i antikken var en lang proces. Et værk om kristningen af Romerriget sammenfatter: "At bringe til tavshed, at brænde og ødelægge var forskellige former for teologisk bevisførelse. Og så snart denne læretime var ovre, har munke og biskopper såvel som generaler og kejsere drevet deres fjende ud af vores synsfelt. Vi kan ikke berette om tildragelser som vi ikke kan efterspore"
Antikke bøger var fra år 800 ikke længere tilgængelige, og allerede fra år 500 var de sandsynligvis et særsyn.
Cassiodor levede i Italien fra ca. 490 til 583. Han var embedsmand hos den østgotiske konge Theoderik den store. Efter at have opholdt sig i Konstantinopel trak han sig under goterkrigene omkring 540 tilbage til sine private ejendomme i Syditalien og grundlagde klostret Vivarium. Han talte latin, græsk og gotisk og samlede og oversatte bøger fra græsk til latin. Hans erklærede mål var redningen af den klassiske dannelse, og han gjorde det som den første til en pligt for munkene at kopiere bøger.
Da Cassiodor var velhavende og havde gode kontakter, også i det græske område, havde han gode forudsætninger for at bevare de vigtigste af de bøger der på hans tid var tilgængelige i Middelhavsområdet. I sine egne tekster beskriver han sit bibliotek, enkelte bøger og giver citater fra værker der sandsynligvis har foreligget for ham. På grund af disse angivelser har især A. Franz og senere R.A.B. Mynors fremstillet "et foreløbigt overblik over bestanden i biblioteket i Vivarium" Resultatet var at Cassiodor ikke kendte væsentlig flere antikke tekster end der kendes i dag. Han havde det eneste store bibliotek i det 6. århundrede om hvis indhold der vides noget. Opgjort på grundlag af citaterne må biblioteket have haft lidt over 100 kodekser.
Hans bibliotek havde dog en betydelig indflydelse på overleveringshistorien i det latinske vest: "I Italien kunne et snævert lag af familiesammenknyttede i senator-adelen, repræsenteret ved familierne Symmachi og Nicomachi, gøre det til deres opgave at bevare antikke forfattere som vidner på en tidligere romersk storhed. En der tilhørte denne kreds, Cassiodor, indledte overleveringen af den antikke bogkultur ved at gøre den til en del af monastisk skrivekultur. Det bibliotek han grundlagde på Vivarium virkede via mellemstationerne Rom og Bobbio langt over Alperne".Situationen var den samme for biskop Isidor af Sevilla, der levede i Spanien fra ca. 560 til 636. Han havde det eneste bibliotek i det 7. århundrede om hvis indhold der vides noget. Paul Lehmann foretog en tilsvarende undersøgelse af Isidors skrifter. Han kom til det resultat, at Isidor sandsynligvis byggede på i det mindste tre af Cassiodors bøger. Lehmann skriver: "De fleste af de skrifter Isidor angav med titel og forfatter har han formodentlig aldrig læst." Isidor har citeret 154 titler. Hans bibliotek var således sandsynligvis sågar en del mindre end Cassiodors. 
Bibliotekernes videreeksistens er efter 475 ikke mere belagt. Små klosterbiblioteker havde måske kun et omfang af 20 bøger. Som det mere faktarige standardværk Geschichte der Bibliotheken fra 1955 skrev, måtte tabet være indtrådt før 500: "Allerede i begyndelsen af 6. århundrede var det store tab af antikke tekster indtrådt, og det forråd af forfattere som forelå for Cassiodor og Isidor, overskrider ikke væsentlig hvad der er kendt i dag."
Sandsynligvis indeholdt alle overleverede bøger en såkaldt kristelig subskription. Den var en kort eftertekst, der beskrev, hvornår bogen var blevet kopieret, og hvem der havde verificeret dens korrekthed. Sådanne efterskrifter var sandsynligvis også sædvanlige i førkristen tid, i det mindste for værdifulde bøger. De bekræftede oprindelsen og at afskriften var fri for fejl.
I overleveringen af den antikke litteratur stammer med en undtagelse alle bevarede subskriptioner fra den kristne tid og er belagt fra omkring slutningen af 4. århundrede. Den eneste førkristne subskription af en Statilius Maximus (o. 180 e.Kr.) peger på en tydelig aktivitet i retning af at forbedre teksten. Den lød:
Jeg, Statilius Maximus, har forbedret [teksten] en anden gang efter Tiro, Laetanianus, Dom[itius] og endnu tre ældre.En udmærket tale.Ved subskriptionerne i kristen tid er disse anstrengelser for at udrette filologisk korrektur delvis ikke længere mulig at erkende eller identificere; Reynolds og Wilson betvivler derfor at de kristne subskriptioner af den klassiske litteratur var til nogen væsentlig hjælp. De ser knap nogen holdepunkter for at udgivelsen af ikke-kristne tekster hentyder til nogen opposition til kristendommen; det er snarere uklart om ikke-kristne overhovedet deltog på denne tid. Forfatterne til subskriptionerne fra familierne Nicomachi og Symmachi var allerede kristne.
Reynolds og Wilson ser snarere "den pludselige genopdukken af subskriptioner i sekulære tekster mod slutningen af 4. århundrede" forbundet med skiftet fra papyrus-ruller til pergament-kodeks. Og som Michael von Albrecht skriver: "Forfattere, som her ikke tages i betragtning, glider ud af overleveringen. eller sagt på en anden måde: de "var dermed endegyldigt udleveret til den skæbne der tilfalder tilfældigt overleverede papyrus."Som historisk interessant betragter Reynolds og Wilson dog den for største delens vedkommende høje samfundsmæssige status hos personer der er nævnt i de kristne subskriptioner: "Den overvejende høje status hos de mænd der nævnes i disse subskriptioner gør det nærliggende at tro at det var på deres statelige boghylder at mange af vore tekster havde ligget før de fandt deres vej til klostre og katedraler hvad der sikrede deres overlevelse. Alexander Demandt vurderer  i denne sammenhæng fortjenesterne hos de aristokratiske efterkommere til den ikke-kristne "Symmachus-kreds" med hensyn til redningen af den klassiske litteratur for det latinske vesten. Interessant er det ligeledes at korrektur af en tekst tilsyneladende har fundet sted i århundreder efter dens afskrift.
I tidsrummet mellem 300 og 800 var der ofte tildragelser eller begivenheder ved hvilke enkelte biblioteker kan være blevet destrueret, herunder også ved naturkatastrofer. Det sidste kendte bibliotek i antikken er paladsbiblioteket i Konstantinopel der med ca. 120.000 kodekser blev ødelagt ved en brand i 475. Det næste kendte bibliotek er Cassiodors 100 år senere med ca. 100 kodekser.
Tiden omkring 391 var et højdepunkt for religionskampene. Til de udbredte konkurrencereligioner hørte for eksempel Mithraskulten. Skønt den faktiske tiltrækning hos disse religioner hyppigt er blevet betvivlet af kirkehistorieforskningen, var de alligevel så  udbredte at Ernest Renan kunne give følgende vurdering: "Hvis kristendommen under sin udbredelse var forsvundet på grund af en dødelig sygdom, så havde verden i dag været et fællesskab af Mithrastroende." Medlemmer af rigseliten var hyppigt tilhængere af disse "orientalske" religionsfællesskaber før de lidt efter lidt konverterede. Således lod Konstantin den Store († 337) også efter sin konversion i 312 dén solgud offentligt hædre der var associeret med Mithras. Augustin (354-430) var indtil sin konversion tilhænger af manikæismen som havde forestillinger om de endelige tider.
Mens det kun er få templer der kan eftervises at være revet ned af Konstantin den Store, anbefalede den konverterede ikke-kristne Firmicus Maternus omkring 350 i sit apologetiske skrift Om fejltagelsen hos gudløse kulter (latinsk originaltitel: "De errore profanarum religionum") Konstantins sønner at udrydde alle antikke religioner såvel som at ødelægge deres templer. 391 lod kejser Theodosius I. udfærdige en lov der foreskrev at alle ikke-kristne templer skulle lukkes. I datidens begreb var templer dog for det meste ikke-kristne kulturbygninger, for eksempel et bibliotek indviet til guderne eller et museum som var et sted eller tempel for muserne. I denne sammenhæng blev Theodosius' edikt af mange forskere fortolket som et forsøg på også at tilintetgøre alle ikke-kristne biblioteker. Den moderne historieforskning vurderer imidlertid kejserens lovgivning mere differentieret: at Theodosius I. ikke skulle have beordret ødelæggelser af templer.Under kejser Honorius blev der 399 udfærdiget et dekret til beskyttelse af offentlige kunstværker der med velvillig understøttelse af "autoriteter" blev ødelagt af kristne. Et lignende dekret skulle forhindre vold og ødelæggelse af helligdomme på landet I året 408 blev der ved en rigsdækkende lov forordnet at alle ikke-kristne kunstværker, der endnu fandtes, skulle ødelægges (ikonoklasme): "Hvis der endnu står et eller andet billede i templer eller helligdomme, og hvis de i dag eller på et tidligere tidspunkt var genstand for dyrkelse af hedninge et eller andet sted, så skal de rives ned".Om det Serapeum som biblioteket i Alexandria udgjorde, er der overleveret at det 391 blev ødelagt af kristne efter at ikke-kristne havde forskanset sig og i modstand mod gennemførelsen af lovene havde myrdet kristne. Af museet i Alexandria, som husede det store bibliotek og som er belagt til ca. 380, er der efter 400 intet spor. I 5. århundrede bliver området beskrevet som øde område. Den betydende kristne Aristoteles-kommentator Johannes Philoponos omtaler omkring 520 det "store bibliotek" der engang var Alexandrias stolthed. Ved udgravninger 2003 stødte man på fundamenter.
En Asclepiades var omkring 490 en af de få ikke-kristne lærde i Alexandria. Han og hans kreds anså sig for de sidste Osiris-præster og brugte hieroglyffer ved rituelle handlinger. Haas går ud fra at denne kreds ikke længere kunne læse hieroglyffer. Thi Asclepiades’ søn, Horapollo, forfattede det eneste overleverede senantikke værk om hieroglyffernes betydning. Deri mangler dog enhver henvisning til deres udtalemæssige funktion; der bliver kun beskrevet allegorisk-mystiske funktioner. Til ind i 4. århundrede blev der anvendt hieroglyffer, og der var da ganske givet tilsvarende bøger at få. Selv en fagmand synes ikke længere omkring 500 at have haft en sådan bog i sit bibliotek i lærdomscentret Alexandria.
Res gestae af Ammianus Marcellinus (ca. 330 til ca. 395), den vigtigste kilde til dette tidsrum, nævner forfølgelsen og henrettelsen af tilsyneladende uddannede folk, der var blevet anklaget for besiddelse af bøger med forbudt indhold. Deres kodekser og ruller blev i stort tal brændt offentligt. For bøgernes vedkommende skulle det have handlet om magiske tekster (ty. "Zaubertexte"). Ammianus mener dog at det især har været værker inden for de syv "artes liberales", de klassiske antikke videnskaber. Som en konsekvens af dette  havde indehaverne, ifølge Ammianus, "i de østlige provinser" "brændt deres biblioteker af frygt for en lignende skæbne".Ammianus kritiserer desuden den overfladiske underholdningslyst hos den romerske overklasse og tilføjer: "Bibliotekerne var lukkede for evigt, som grave". Dette blev i 19. og største delen af 20. århundrede af de fleste lærde fortolket således at de store offentlige biblioteker i Rom var lukket. I nyere tid formoder mange at dette udsagn kun kan dreje sig om husbiblioteker og den romerske adels fornøjelser.Noget senere, omkring 415, besøgte den kristne lærde Orosius Alexandria. Han beskriver at han dér selv havde set tomme bogreoler i nogle templer. Disse skulle "af vore egne folk i vor tid være blevet plyndret – dette udsagn er sikkert sandt". Også i Rom synes de store biblioteker at have været lukket eller tomme. Selv under den antagelse at Trajanbiblioteket endnu eksisterede i 455, findes der ingen henvisning der kunne pege på at det eller andre dér endnu var åbne eller endnu indeholdt bøger.
Mange byer i den vestlige del af det romerske rige og her især i Gallien (imidlertid mindre i den sydlige del) og Britannien forsvandt praktisk taget som en af følgerne af de rigsomfattende invasioner i 5. århundrede. Augusta Treverorum (Trier), der til begyndelsen af 5. århundrede var sædet for Det galliske præfektur, blev for eksempel plyndret og brandskadet flere gange. Et lokalt værk som Chronica Gallica kunne imidlertid overleve. De nye germanske magthavere i vesten forsøgte at videreføre de antikke strukturer andre steder (Spanien, Italien, delvis Nordafrika og Sydgallien). Ammianus Marcellinus beretter i sit historieværk derom, at mange romerske officerer af germansk oprindelse var interesseret i den klassiske kultur og ofte også var uddannet deri. Endnu mod slutningen af 5. århundrede roste den dannede gallo-romer Sidonius Apollinaris germaneren og romerske officer Arbogast den yngre, der forsvarede Trier mod germansk invasion, for hans dannelse.I de enkelte områder af riget blev den antikke by imidlertid i vid udstrækning omstruktureret. Vedligeholdelsen af offentlige bygninger, herunder også de offentlige biblioteker, beroede i antikken for det meste på frivillige, især på velstående borgere. Allerede i 3. århundrede er der klager over at stadig flere borgere ikke længere var rede til at understøtte enkelte institutioner og ikke påtog sig visse embeder. Den dertil knyttede ære syntes åbenbart ikke af opveje byrden ved et offentligt embede. Frem til 6. århundrede forsvandt de gamle strukturer på mange steder næsten fuldstændigt. Byerne organiserede sig nu snarere om biskoppen som hovedfigurAt tilslutte sig gejstligheden kunne være en mulighed for at undslippe disse finansielle byrder. Endnu Konstantin den Store forsøgte at forhindre denne afvandring med love, og dog foretrak han på lokalt plan den kristne elite.   I stedet for udstødelse af ikke-kristne samfund eller bevis på fuldstændig konversion gav de kristne kejsere byerne privilegier eller statusforhøjelser, hvortil skattelettelser spillede en særlig rolle. Sit højdepunkt nåede denne proces vel ved slutningen af 4. århundrede med det til følge at byernes eliter kun da i ikke-kristne højborge kunne beholde deres sociale status uden dåb, især efter at kultudøvelsen i offentlige templer siden Theodosius I grundlæggende var forbundet med dødsstraf. I det private område kunne ikke-kristne kultudøvelse endnu vidtgående udøves uden fare. Ved siden af åndelige eller spirituelle interesser kan også materielle interesser have gjort konversion til kristendom tiltrækkende for mange adelige familier.De epigrafiske kilder, således som bymæssige former for underholdning som teater, musik og sportsforanstaltninger siden det første førkristne årtusinde gennemgående bevidner, tørrer ud. De græske gymnasier og andre virkeområder for ikke-kristne lærere og filosoffer blev opgivet, delvis også fordi den dér praktiserede mandlige nøgenhed i de kristnes øjne begunstigede homoseksualitet. Den kristne forfatter Theodoret skrev et af de sidste antikke skrifter mod ikke-kristne (omkring 430), hvori han godtgør at disse foranstaltninger var blevet erstattet af kristne alternative tiltag:
Notitia Dignitatum, et katalog af offentlige forvaltningsposter i Romerriget omkring 400, giver ingen hentydning til at der fandtes nogen der var ansvarlige for bibliotekerne. Men af andre dokumenter og gravindskrifter ved vi dog, at ansvaret for et eller flere biblioteker før 300 blev betragtet som et vigtigt og ærefuldt hverv. Hvis der efter 400 endnu havde eksisteret store biblioteker, så havde deres forvaltning været af den største betydning. Thi forvalteren ville have bestemt hvilke bøger der efter kristningen endnu måtte være tilgængelige og hvilke ikke.
Den antikke litteratur var også udbredt i mindre og helt små private biblioteker (som for eksempel Villa dei Papiri). Tabet i de store offentlige biblioteker kan derfor sandsynligvis ikke engang udgøre halvdelen af bestanden. Det fuldstændige tab af millioner af bøger fremstillet før ca. 350 må have været en længerevarende proces.
Bortset fra beskrivelserne af bogforfølgelserne hos Ammianus Marcellinus og Johannes Chrysostomos er det kendt at de såkaldte "magiske bøger" (ty. "Zauberbücher“) blev forfulgt. Denne litteraturform var i begyndelsen af det første årtusinde  sjælden (højst omkring 0.3% i Oxyrhynchos ). De blev efter den offentlige anerkendelse af kristendommen i 4. århundrede mærkbart et hyppigere mål for forfølgelse. Da Ammian beretter om afbrændingen af bøger om de klassiske videnskaber i rammen af forfølgelsen af de "magiske" bøger, er det muligt at også anden ikke-kristen litteratur er blevet tilintetgjort i denne sammenhæng.
Et omfangsrigt arbejde med et mere kristeligt-apologetisk sigte af Speyer beskæftigede sig 1981 med tilintetgørelse af bøger i antikken. Vedrørende aspektet "tilintetgørelse af hedensk litteratur" fandt Speyer henvisninger til tilintetgørelse af kristenfjendtlige skrifter, af hedenske ritualbøger, af æggende eller pirrende litteratur såvel som af magiske bøger. Ifølge Speyer er skrifter fra den klassiske litteratur og videnskab ikke målrettet blevet tilintetgjort. Forfølgelse af magisk litteratur eller skrifter, sandsynligvis med forbandelser og hadefuldt indhold (ty. Fluch- und Schadsprüche/Rituale) fandt også sted i den ikke-kristne tid. Uddannede, som Plinius den Ældre, anså simpelthen magi for bedrag. I folketroen var magi dog mere eller mindre altid til stede. 
Om en bog indeholdt magi eller videnskab, kunne man kun erfare ved at læse bogen. Selv da krævede det nogen uddannelse at blive opmærksom på forskellen, og ikke enhver kristen, der var involveret i bogtilintetgørelse, har haft en sådan uddannelse. En ikke-kristen bog kunne erkendes som en magisk bog hvis den var tilegnet en berømt ikke-kristen eller en guddom eller citerede en videnskabsmand der i mellemtiden var blevet anset for magiker. Anklagen for magi var meget bred og blev i det hele taget (ty. insgesamt) også anvendt mod antikke religioner.Kristnes afbrænding af bøger med sort magi går tilbage til en passage i Apostlenes Gerninger. Dér fortælles det at Paulus uddrev dæmoner for at helbrede syge. Det lykkedes bedre for ham end for "syv sønner af en jødisk ypperstepræst Skeuas", der betegnes som en "omrejsende jødisk dæmonbesværger" (Apg 19,13-14) Efter Paulus' triumf i Efesos følger : "Mange af de troende kom og bekendte og fortalte, hvad de havde gjort. En del af dem, der havde haft med trolddom at gøre, bragte deres bøger med og brændte dem i alles påsyn. Man regnede den samlede værdi ud og kom til 50.000 sølvpenge." (Apg 19,18-19). I denne passage kan man kun ud fra sammenhængen formode at der er tale om bøger med magisk indhold. Den store mængde bøger der her blev tilintetgjort gør det usandsynligt at det kun har drejet sig om magiske bøger i moderne forstand. 
Bortset fra dette bibelsted findes der først igen efter 4. århundrede referencer til afbrænding af såkaldte magiske bøger i rammen af kristen bekendelse. Fra ca. 350 til ind i middelalderen findes der skildringer af, at magiske bøger blev opsøgt og tilintetgjort. Mellem 350 og 400 kunne indehavere af sådanne bøger også straffes med døden:
Foruden  Ammianus findes der yderligere kilder i følge hvilke der på denne tid også blev gennemført husundersøgelser for at finde ikke-kristne bøger. Circa 100 år senere (487 til 492) findes der yderligere en beretning om husundersøgelser. Studenter i Beirut fandt magiske bøger hos en "Johannes med tilnavnet 'Walker' fra ægyptiske Theben“. Efter han havde brændt dem, blev han tvunget til at angive andre der havde sådanne bøger. Derpå begyndte studenterne, "understøttet af biskoppen og den verdslige øvrighed", at udføre en større eftersøgning. De fandt lignende bøger hos andre studenter og hos enkelte fremtrædende personer og brændte dem foran kirken.I en kejserlig lov blev "matematikere" fra 409 forpligtet til "at brænde deres bøger for øjnene af biskopperne, ellers skulle de fordrives fra Rom og alle byer eller steder" (ty.Gemeinden). Sædvanligvis blev matematikere i senantikken opfattet som astrologer, imidlertid kunne i antikken under matematik også forstås væsentlige dele af den klassiske videnskab. Kun i enkel eller simpel sprogbrug forstod man dem som astrologer (stjernetydere).529 lod kejser Justinian akademiet i Athen lukke. 546 forkyndte han læreforbud for ikke-kristne og forordnede forfølgelse af ikke-kristne "grammatikere, retorer, læger og jurister"  såvel som i 562 den offentlige afbrænding af "hedenske bøger". Muligvis var disse bøger blevet konfiskeret som følge af forfølgelserne. En ny afhandling om bogtilintetgørelserne i det romerske rige sammenfatter: 
Den antikke verden havde sandsynligvis en relativ høj alfabetiseringsgrad. Plinius skrev sin encyklopædi udtrykkeligt for bønder. Papyrusfund fra Ægypten bekræfter at også fattige bønder i provinsen kunne læse og skrive. En i Bayern fundet gravsten, som en slave rejste for en medslave, tyder sågar på alfabetisering hos landlige slaver i provinsen. Dette har længe været godtgjort for slaver i byerne.
Allerede siden det sene 4. århundrede blev ikke-kristne i stigende grad trængt ud af undervisningsområdet. Julian Apostata havde endnu 362 med "retorediktet" forsøgt at udelukke kristne fra lærerhvervet. Dette statslige indgreb slog senere tilbage på ikke-kristne.
Tabet af antikke papyrus såvel som den offentlige tilgang til litteratur afspejler nedgangen i uddannelsesniveauet eller dannelsesgraden hos befolkningen i det vestromerske rige. Ved slutningen af denne proces ebber skriftkundskaben i stor udstrækning ud, og historisk information er mere end mangelfuld. Med henblik på overleveringen gav Herbert Hunger denne vurdering af perioden: "Værre [end germaniseringen] for den romerske kultur er kristendommens endelige sejr".Bevarelsen af ikke-kristne traditioner var koncentreret hos senatsaristokratiet – patricierne –  som tildels havde bevaret deres priviligerede rolle . For eksempel medlemmer af den såkaldte Symmachus-kreds.  Alexander Demandt skriver: "En stor del af den latinske litteratur blev reddet af medlemmer eller ansatte hos disse senatsslægter.Den lærde Boëthius (ca. 480–525) virkede ved Teoderik den Stores hof i det østgotiske Italien, hvor han oversatte og kommenterede værker af Aristoteles og Isagoge af Porfyr og forfattede som den første kristne lærebøger til De frie kunster. Da han blev anklaget for forræderi og henrettet, kunne han ikke fuldende sit store projekt: oversættelser af hovedværker af Platon og Aristoteles for det latinske vesten.[kilde mangler] Hans bearbejdninger forblev til ind i det 12. århundrede de eneste skrifter af Aristoteles der var til rådighed for den latinsprogede verden. Da kendskab til græsk siden tidlig middelalder knap længere var til stede, er det hans fortjeneste at have bevaret og viderebragt en del af den antikke græske litteratur til middelalderen.
Kristnes holdning til ikke-kristen litteratur skiftede i tidens løb. Ofte citeret er Hieronymus' såkaldte angstdrøm. Kirkefaderen skriver at han som ung mand havde frasagt sig alle verdslige besiddelser og venner, men at han ikke ville skille sig af med sit bibliotek. Derefter fik han en drøm eller vision:
Kirkefaderen Augustin (354-430) argumenterede ganske vist for bevarelsen af ikke-kristne værker, men ville dog i princippet kun at de blev opbevaret aflåst i et bibliotek; de skulle hverken udbredes eller læses. Han udtalte sig imod ars grammatica, sproglære, og alt hvad der hører dertil. Kun kirkelige skrifter skulle benyttes.Som følge af denne kulturpolitik kunne gejstlighedens alfabetiseringsgrad ikke opretholdes. Cassiodor (ca 485-580) skrev en lærebog til den antikke grammatik.   E.A. Lowe berettede derom: "Ud fra de regler for ortografi og grammatik, som han fastlagde, kan man måle hvor dybt lærdommen på hans tid allerede var sunket." For det latinske vesten "er det 6. århundrede den dunkleste fase i denne tids kulturelle forfald, hvor afskrivningen af klassiske tekster aftog så meget at det kom truende nær til et brud i kontinuiteten i den hedenske kultur. De mørke århundreder truede uopretteligt overleveringen af klassiske tekster."Pave Gregor den Store (540–604) indtog en tydelig negativ holdning til den antikke dannelse. Han undgik klassiske citater og tålte dem heller ikke i sine omgivelser. Deroudover forbød han biskopperne at undervise i grammatik og udtalte også personlig misbilligelse af dette; hertil kan også frygten for en profanering af hellige tekster have spillet en rolle.Også Isidor af Sevilla (ca. 560-636) foreskrev i en munkeregel at man skulle holde sig for øje at det kun skulle være tilladt for meget befæstede eller solide studenter at læse ikke-kristne skrifter. "Man føler sig efter Cassiodor", siger Manitius, "hensat i en anden verden: Mystik, overtro og mirakler dominerer nu den tidligere ofte så logiske og saglige fremstilling“.Bonifatius (ca 680-755) beklager i sine breve den uddannelsesmæssige krisetilstand hos sin tids gejstlighed, hvilket ligeledes tyder på det forfald, som ifølge Laudage og andre går tilbage til 5. århundrede. På Isidors tid blev der sat en lov i kraft som udelukkede anafalbeter fra embede som biskop – det højeste embede kirken dengang havde at tilbyde. Ifølge breve af Alkuin, der forsøgte at hæve dannelsesniveauet i det karolingiske rige, havde denne lov imidlertid intet resultat.
Ikke få i middelalderens klostre var analfabeter, i det mindste på kontinentet. Selv mange af dem der skrev kodekser, afmalede blot forlagets tekstlige billede. Det havde imidlertid også den fordel at kopierne fra denne tid er meget originaltro – man vovede ikke at "forbedre" forlægget. Det er især munkenes færdigheder i at kopiere man må takke for at den del af den antikke litteratur, der stadig er til rådighed, blev bevaret, og som fra da blev overleveret på det ædlere pergament. Da dette skrivemateriale siden den tidlige middelalder er blevet plejet efter bedste evne, er vi også i dag endnu i besiddelse af de tekster der stod til Cassiodors rådighed: "Den overmåde dårlige overlevering af den klassiske kultur i disse dunkle århundreder giver således den karolingiske renæssance særlig betydning, i hvilken der – på grund af antikke kodekser, som har overlevet det romerske riges sammenbrud – igen kom lys på antikke forfattere, som fra de dunkle århundreder sandsynligvis var blevet overladt til damnatio memoriae, fordømmelse af eftermælet." Friedrich Prinz (tysk historiker, 1928-2003) vurderede de klassiske teksters overlevering i middelalderen i et foredrag ved det katolske akademi i Bayern:
Hvis man regner tilbage fra 16. og 17. århundrede kommer man til en alfabetiseringsgrad for begyndelsen af senmiddelalderen (o. 1250) i kontinentaleuropa på circa 1%. Groft vurderet betyder dette: De ca. 90%, som landbefolkningen udgjorde, var analfabeter; af resten (10%, bybefolkningen) var det igen kun ca. 10% som kunne læse og skrive. De regionale forskelle kunne dog være betydelige: I Skandinavien var dette saga-tiden med en ganske høj alfabetiseringsgrad. Middelalderen viste dog antydninger af en stadig tiltagende skriftkyndighed mellem 700 og 1500. I 6. og 7. århundrede kan udbredelsen af skriftlige færdigheder derfor have været ganske ringe.
I den østlige, græske del af romerriget var der færre brud på traditionslinjen end i det latinske vesten, både hvad angår overleveringen og dannelsestraditionen.
Gennem paideia, den klassiske form for dannelse, adskilte man sig fra barbarerne og var stolte over det, også som kristen. 529 blev det platonske akademi i Athen lukket, andre ikke-kristne dannelsescentre eksisterede videre, men mistede dog i 6./7. århundrede betydning og kunne pludselig blive lukket. I Alexandria, endnu vel det vigtigste centrum for antik dannelse, skete der i modsætning til Athen en vidtgående udligning mellem klassisk tradition og kristendommen i værker af kristne forfattere som Johannes Philoponos, Stephanos fra Alexandria og vel også det store epos af Nonnos. Den højere undervisning (ty. Die dortige Hochschule) dér gik først til grunde som følge af den persiske invasion og den følgende arabiske erobring.I det byzantinske rige kunne sådanne forfattere, der ikke blev taget i betragtning ved omskrivningen fra skriftrulle til kodeks – i kristne centre fra 3./4. århundrede – i det mindste endnu overleve som uddrag i kompendier og sekundærreferencer. Formodentlig i begyndelsen af 11. århundrede opstod dér sudaen, et leksikon med referencer til talrige nu tabte værker. Sudaens forfattere greb for den største del tilbage til sådanne sekundærreferencer, allerede tidligere kompilerede leksika.
Men også i øst var der brud og kriser, hvor der kan være gået bogbestande tabt; særlig udgjorde i 7. århundrede den store perserkrig (603–628/29) og den derpå følgende islamiske ekspansion et markant brud.8. århundrede var højdepunktet i den kristne billedstrid. Derefter er der kun sjældent tilforladelige hentydninger eller kilder til en tydelig afvisning af klassisk litteratur af byzantinske forfattere. Således har munken Maximus Planudes af sin i 1301 sammenstillede udgave af Græsk Antologi slettet sådanne epigrammer der syntes ham anstødelige.
Som følge af den islamiske ekspansion kan man – anderledes end i det latinske vest – iagttage en relativ kulturel kontinuitet i de erobrede tidligere randområder af riget som for eksempel Palæstina og Syrien:   "Da interessen var stor for græsk dannelse hos de invaderende, blev mange tekster oversat til de nye sprog, og derudover bestod strukturer og biblioteker videre som kunne garantere en højere uddannelse. Enkelte tekster af for eksempel Aristoteles og hans elever er kun ad denne vej blevet overleveret til nutiden. For nylig er bogtilintetgørelsen eller bogtabet i senantikken også i den arabiske verden blevet sat i forbindelse med kristendommens grundlæggelse. De naturvidenskabelige fremskridt i det kristne Europa i 10. og 11. århundrede skyldes ikke mindst arabisk viden.
Hans Gerstinger: Bestand und Überlieferung der Literaturwerke des griechisch-römischen Altertums. Kienreich, Graz 1948.
Elmer D. Johnson: A history of libraries in the western world. Scarecrow Press, Metuchen, New Jersey 1965, ISBN 0-8108-0949-4.
Michael H. Harris: A history of libraries in the western world. Scarecrow Press, Lanham, Maryland 1995, ISBN 0-8108-3724-2.
Edward A. Parsons: The Alexandrian Library. Glory of the hellenic world. Its rise, antiquities, and destructions. Elsevier, New York 1967.
Egert Pöhlmann: Einführung in die Überlieferungsgeschichte und in die Textkritik der antiken Literatur (Die Altertumswissenschaft). Wissenschaftliche Buchgesellschaft, Darmstadt 1994.
Colin H. Roberts, Theodore C. Skeat: The birth of the codex. Oxford University Press, London 1989, ISBN 0-19-726061-6.
Herbert Hunger m.fl.: Die Textüberlieferung der antiken Literatur und der Bibel. dtv, München 1975, ISBN 3-423-04485-3 (Udgave af Geschichte der Textüberlieferung der antiken und mittelalterlichen Literatur, bind 1, Atlantis, Hersching 1961).
Eberhard Sauer: The archaeology of religious hatred in the Roman and early medieval world. Tempus Books, Stroud 2003, ISBN 0-7524-2530-7.
Karl Christ, Anton Kern: "Das Mittelalter". i: Georg Leyh (udg.): Handbuch der Bibliothekswissenschaft. bind 3,1. Geschichte der Bibliotheken. Wiesbaden 1955.
Wolfgang Speyer: Büchervernichtung und Zensur des Geistes bei Heiden, Juden und Christen. Hiersemann, Stuttgart 1981, ISBN 3-7772-8146-8 (Bibliothek des Buchwesens, Band 7).
Robert A. Kaster: "Geschichte der Philologie in Rom". I: Fritz Graf o.a. (udg.): Einleitung in die lateinische Philologie. Teubner, Stuttgart 1997, ISBN 3-519-07434-6.
John O. Ward: "Alexandria and its medieval legacy. The book, the monk and the rose". I Roy MacLeod (udg.): The Library of Alexandria. London 2000.
Michael von Albrecht: Geschichte der römischen Literatur. Dtv, München 1994, ISBN 3-423-04618-X (2 bind).
Edward J. Watts: City and school in Late antique Athens and Alexandria. University of California Press, Berkeley, California 2006, ISBN 0-520-24421-4.
Wolfram Hoepfner (udg.): Antike Bibliotheken. Philipp von Zabern, Mainz 2002, ISBN 3-8053-2846-X.
Robert Barnes: Cloistered Bookworms in the Chicken-Coop of the Muses. The Ancient Library of Alexandria. I: Roy MacLeod (udg.): The Library of Alexandria. London 2000.
Artiklen er en oversættelse af introduktion og successivt de følgende menupunkter af den tyske artikel i denne version, hentet 20. juli 2009.

"Bohemian Rhapsody" er en sang af det britiske rockband Queen. Den er skrevet af Freddie Mercury til bandets album A Night at the Opera fra 1975. Sangen har intet omkvæd, men består i stedet af fire hoveddele: En ballade-del, en guitarsolo, en opera-agtig passage og en hård rock-del. På udsendelsestidspunktet var det den dyreste single, der nogensinde var lavet, og den er stadig en af de mest gennemarbejdede indspilninger i den populære musiks historie.Da den blev udgivet som single, blev "Bohemian Rhapsody" en kommerciel succes, som lå øverst på den britiske singlehitliste i ni uger, og den havde solgt mere end en million eksemplarer i slutningen af januar 1976. Den blev efter forsangeren Freddie Mercurys død igen nummer et i 1991 og forblev det i fem uger. Dermed endte den med at blive Storbritanniens tredjemest sælgende single nogensinde. Den toppede også hitlisterne i flere andre lande, heriblandt Canada, Australien, New Zealand, Irland og Holland, hvilket hjalp den til at blive en af de bedst sælgende singler nogensinde. I USA blev sangens bedste placering oprindeligt i 1976 en niendeplads, men den vendte tilbage og nåede op som nummer to i 1992, efter at den havde været med i filmen Wayne's World, der genoplivede dens amerikanske popularitet. I oktober 2012 har den solgt mere end tre millioner digitale downloads i USA og er den ældste sang, der har nået dette antal.Selvom anmeldelserne i starten var blandede, er "Bohemian Rhapsody" en af Queens mest populære sange. Rolling Stone har placeret sangen som nummer 163 på deres liste over "de 500 bedste sange nogensinde". I 2012 placerede "HotFor" sangen som nummer tre på deres liste over de 100 bedste sange, og sangen blev den højest placerede Queen-sang på listen. "Bohemian Rhapsody" toppede listen over 'Nationens yndlings nummer-et' i de sidste 60 år i en undersøgelse lavet af tv-stationen ITV, der sendte et program om dette den 15. juli 2012. Undersøgelsen blev lavet blandt den britiske befolkning, og sangen slog andre sange som Michael Jacksons "Billie Jean", Adeles "Someone like You" og Oasis' "Don't Look Back in Anger". Ved udgivelsen blev singlen støttet af en video, som mange kendere anser som værende banebrydende.
Freddie Mercury skrev det meste af "Bohemian Rhapsody" i sit hjem på Holland Road i Kensington i Vestlondon. Sangens producer, Roy Thomas Baker, mindedes, hvordan Mercury engang spillede ballade-delen fra starten af sangen på et klaver for ham: "Han spillede begyndelsen af sangen på klaver, derefter stoppede han og sagde, 'Og det er her opera-delen kommer ind!' Derefter tog vi ud for at spise aftensmad." Guitaristen Brian May fortalte, at bandet syntes, at Mercurys udkast til sangen var "fængslende og originalt og værd at arbejde med." Meget af Queens materiale blev skrevet i studiet, ifølge May, men "hele [denne sang] var i Freddies hjerne", inden de begyndte indspilningen. Musikforskeren Sheila Whiteley siger, at "titlen hænger meget sammen med datidens rock-ideologi, individualismen i bohemekunstnerens verden, med rapsodien der bekræfter de romantiske idealer i art rock." Da Judith Peraino kommenterede på bohemianismen, sagde hun: "Mercury tilsigtede (..) at [denne sang] skulle være en 'mock opera', noget uden for normen af rocksange, og den følger en bestemt operaagtig logik: Omkvæd med flere vokalspor vekslende med arie-agtige soloer, hvor følelserne er voldsomme, og handlingen er forvirrende."Ifølge Chris Smith (en ven af Mercury og keyboard-spiller i Smile, forløberen for Queen, i en kort periode) begyndte Mercury at udvikle "Bohemian Rhapsody" allerede i slutningen af 1960'erne; Mercury plejede at spille dele af sange, han havde skrevet, ved klaveret, og et af hans stykker, blot kendt som "The Cowboy Song", indeholdt tekstdele, der kom med i den endelige version af "Bohemian Rhapsody", da den blev produceret mange år senere i 1975. Mere specifikt var det frasen "Mama.... just killed a man."Indspilningen begyndte i Rockfield Studio 1 nær Monmouth den 24. august 1975 efter en tre ugers øveperiode i Herefordshire. Undervejs mens sangen blev til, brugte bandet yderligere fire studier (Roundhouse, SARM (East), Scorpion og Wessex). Ifølge nogle af bandets medlemmer forberedte Mercury sig mentalt på sangen på forhånd og instruerede bandet gennem hele forløbet. Mercury brugte et Bechstein koncertflygel, som han også spillede på i den tilhørende video og på den efterfølgende turné i Storbritannien. Den avancerede struktur i sangen betød, at den blev indspillet i flere forskellige sektioner, hvor man med et trommeslag sikrede, at alle lagene blev holdt synkroniseret.May, Mercury og Taylor sang angiveligt deres vokaldele igen og igen i ti-tolv timer om dagen. Hele stykket tog omkring tre uger at indspille, og i nogle dele var der 180 separate overdubs. Da studierne på den tid kun rådede over 24-spors analoge bånd, var det nødvendigt at overdubbe de tre stemmer mange gange og "presse" dem sammen via en række del-mix i flere omgange. Slutresultatet bestod af et bånd, der var genbrugt otte gange. De forskellige båndstumper med de ønskede del-mix på skulle splittes op (klippes med barberblade og sættes sammen i den korrekte sekvens ved brug af tape. May mindedes, at han holdt et stykke op for lyset, og at han kunne se gennem det, fordi de havde indspillet så intensivt.
Producer Baker mindedes, at Mays guitarsolo blev lavet på bare ét spor frem for på flere spor. May sagde, at han ønskede at komponere "en lille melodi, der ville blive et modspil til hovedmelodien; jeg ønskede ikke blot at spille melodien". Guitaristen sagde, at de bedste stykker, han har lavet, blev frembragt ved denne arbejdsmetode, hvor han tænkte på melodien, før han spillede den: "fingrene har det med at være forudsigelige, med mindre de bliver styret af hjernen."
Sangen består af seks dele: Indledning, ballade, guitarsolo, opera, hård rock og afslutning. Denne struktur med klart markerede ændringer i stil, lyd og tempo var unormal for rockmusik. En forløber for denne struktur var brugt af bandet i "My Fairy King" og "The March of the Black Queen".
Sangen begynder med et "lydtapet" i en a cappella-indledning i B-dur og 4/4 lavet som en flersporsoptagelse kun af Mercury, selvom videoen viser alle fire medlemmer, der mimer til denne del. Lyrikken stiller spørgsmålstegn ved, om livet er "virkeligt" eller "bare en fantasi", inden den konkluderer at der ikke er "nogen mulig flugt fra virkeligheden."
Efter 14 sekunder intoneres flyglet, og Mercurys vokal veksler med de andre vokaldele. Fortælleren introducerer sig selv som "bare en stakkels dreng", men erklærer, at han "ikke har behov for medfølelse", for "hvad der kommer let, går let" ("easy come, easy go"); en kromatisk bevægelse op og ned på "easy come, easy go" fremhæver den drømmeagtige fornemmelse. Slutningen af denne del er markeret med introduktionen af bassen og det gennemgående krydshåndede klaverostinat i B-dur.
Klaverets B-durs-ostinat sammen med Deacons basguitar fungerer som begyndelse på denne del af sangen. Efter to gennemspilninger af temaet sætter Mercurys vokal ind. Gennem hele denne del udvikler sangdelen sig fra en blødt sunget harmoni til en følelsesladet solosang af Mercury. Heri fortæller hans figur til sin mor, at han lige har "dræbt en mand" med "en pistol mod hans hoved" og ved at gøre dette har smidt sit liv væk. Denne "bekendelsesdel", forklarer Whiteley, "bekræfter den omsorgsfulde og livgivende kraft af det feminine og behovet for syndsforladelse." Den kromatiske basgang foretager en modulering til E♭-dur og underbygger fornemmelsen af desperation. Det er på dette tidspunkt (1:19), at Taylors trommer træder ind (med 1-1-2-rytmen, som også kendes fra "We Will Rock You" i balladeudgave), og fortælleren foretager for anden gang en bøn til sin mor i den ændrede toneart, idet det gennemgående tema genbruges. Fortælleren udtrykker anger over at "gøre dig ked af det" og anmoder sin mor om at "fortsætte som om intet egentlig er sket" ham. En kort, nedadgående variation i klaver-ostinatfrasen forbinder til to gentagelser af ostinaten i B♭-dur en gang til, hvilket indvarsler sangens andet vers. 
Idet balladen forsætter i andet strofe, udtrykker fortælleren, hvor træt og nedslået, han er, af sine gerninger (May falder ind på guitar og efterligner klaverets øverste stemme efter 1:50). May efterligner et klokketræ under linjen "sender rystelser gennem kroppen" ("sends shivers down my spine") ved at spille på strengene på sin guitar på den "forkerte" side af guitarens stol. Fortælleren siger farvel til verden ved at bebude, at han skal gå og forbereder sig på at "se sandheden i øjnene" og indrømmer "Jeg vil ikke dø / somme tider ville jeg ønske, at jeg slet ikke var blevet født" ("I don't want to die / I sometimes wish I'd never been born at all"). Her begynder guitarsoloen, der efterhånden foretager en modulering med en hurtig serie af basnedgange, der bringer tonearten ned til A-dur og lægger op til "opera"-delen.
Idet Mercury synger den tonemæssigt stigende linje "I sometimes wish I'd never been born at all", stiger musikken i intensitet, hvilket fører frem til en guitarsolo spillet og komponeret af May. Soloen fungerer som bro mellem balladen og opera-delen. Intensiteten fortsætter med at stige, men da basgangen afslutter sin nedgang og markerer den nye toneart, stopper musikken brat ved 3:03, undtagen en dæmpet, staccato ottendedelsnode med tonen A på flyglet.
En hastig serie af rytmiske og harmoniske ændringer introducerer en opera-agtig mellemsektion, der indeholder størstedelen af den gennemarbejdede flerspors-vokal, der beskriver fortælleres nedstigning til helvede. Idet den underliggende puls i sangen fastholdes, varieres dynamikken meget fra takt til takt, fra udelukkende Mercurys stemme akkompagneret af flygel til et flerstemmigt kor, der akkompagneres af tromme, bas, klaver og pauke. Koreffekten blev skabt ved at lade May, Mercury og Taylor synge deres vokaldele kontinuerligt i ti til tolv timer om dagen, hvilket resulterede i 180 selvstændige spor, der blev overdubbet. Disse overdubs blev kombineret til det endelige resultat via en række del-mix. Ifølge Roger Taylor kunne Mays, Mercurys og hans egne stemmer tilsammen skabe en stor vokal spændvidde: "Brian kunne komme ret langt ned, Freddie havde en kraftfuld stemme i midten, og jeg var god til de høje dele." Bandet ville skabe "en lydmur, der startede dybt og gik hele vejen op." Bandet bruge en klokke-effekt under teksterne "Magnifico" og "Let me go". Endvidere holder Taylor med den høje stemme sin tone lidt længere end de andre på "Let me go".
I teksten til denne del refereres der til en række klassiske figurer og begreber, herunder Scaramouche, fandango, Galileo Galilei, Figaro og Bismillah, mens rivaliserende grupper kæmper om fortællerens sjæl. Peraino kalder denne sekvens både en "komisk rettergang og et overgangsritual (...) et kor anklager, et andet forsvarer, mens helten beskriver sig selv som ydmyg, men listig." Sangens indledning bliver parafraseret med den kromatiske bevægelse op og ned på "I'm just a poor boy, nobody loves me." Denne del slutter med koret for fuld udblæsning med teksten "Beelzebub has a devil set aside for me!" på en B-durs-blokakkord. Roger Taylor kroner den sidste akkord med en falset B-tone i femte oktav.
Ved at bruge den 24-sporteknologi, der var tilgængelig på det tidspunkt, tog det tre uger at færdiggøre opera-delen. Producer Roy Thomas Baker sagde: "Hver gang Freddie fandt på et endnu et 'Galileo', satte jeg endnu et stykke bånd på rullen." Baker mindes, at de blev med at slide båndene op, hvilket betød de skulle lave en række overførsler.
Opera-delen fortsætter over i et aggressivt hård rock/heavy metal-mellemspil med et guitarriff skrevet af Mercury. Efter 4:15 synger Mercury på to spor en vred tekst til en uspecificeret "dig", som han anklager for forræderi og misbrug og insisterende "du kan ikke gøre det mod mig, baby" - hvilket kan opfattes som et flashback til bestemte begivenheder, der førte til den tidligere ballade-del ("just killed a man"). Tre stigende guitar-forløb følger, hvorefter Mercury spiller et tilsvarende B-skalaforløb på flyglet, mens sangen bygger op til finalen med et ritardando. 
Efter Mays stigende oktaver af noder fra en mixolydisk B-skala (sammensat af toner fra E♭-durskalaen) vender sangen tilbage til tempoet og formen fra indledningen, først i E♭-dur, inden det hurtigt skifter til C-mol og herfra via en kort, hektisk serie af modulationer tilbage igen til C-mol, som bruges i det sidste "nothing really matters"-afsnit. En guitar akkompagnerer omkvædet "ooh, ooh yeah, ooh yeah." Der spilles en melodi på guitar indspillet på to spor gennem en speciel forstærker, kaldet "Deacy Amp" efter John Deacon. Mercurys tekstlinje "Nothing really matters..." - "det er altsammen ligemeget" - optræder igen, "vugget af en let flygelarpeggio, der antyder både resignation (mol-tonalitet) og en ny form for frihed i det vokale spænd." Efter at linjen "Nothing really matters" er gentaget mange gange, slutter sangen til sidste i tonearten E♭-dur. Ifølge musikforskeren Judith Peraino tilføjer dette sidste afsnit "et lag af kompleks modstand over for den charmerende subversion af macho-rock'n'roll, der er i sangen forinden." Denne modstand er opnået gennem det "bohemiske holdning om en identitet, der involverer en selvopfattelse, der nødvendigvis må kunne ændres ("Any way the wind blows")". Den sidste linje "Any way the wind blows" - "hvorend vinden blæser hen" - rundes af med en afdæmpet lyd af en stor tam-tam, der omsider udløser den spænding, der er bygget op gennem hele sangen.
The New York Times kommenterede, at "sangens mest tydelige særpræg er den fatalistiske tekst". Mercury afviste at forklare sin komposition udover at sige, at den handlede om forhold; bandet gemmer stadig på sangens hemmelighed. Brian May bakker op om forslag om, at sangen indholder slørede henvisninger til Mercurys personlige traumer. Han mindedes det sådan: "Freddie var en meget kompleks person: useriøs og sjov på overfladen, men han gemte på usikkerheder og problemer i at se sit liv i øjnene på baggrund af sin barndom. Han forklarede aldrig teksten, men jeg tror, han lagde meget af sig selv i sangen." May siger dog også, at bandet var blevet enige om, at kernen i teksterne var et privat anliggende for komponisten. I en BBC Three-dokumentarfilm om tilblivelsen af "Bohemian Rhapsody" fastholder Roger Taylor, at den egentlige mening med sangen er "nærmest selvforklarende, med bare en lille smule nonsens i midten."
Men da bandet udgav en "Greatest Hits"-kassette i Iran, fulgte der en folder på persisk med indeholdende en oversættelse og forklaringer (henviser til en bog, der er udgivet i Iran med titlen "The March of the Black Queen" af Sarah Sefati og Farhad Arkani, der inkluderede en fuld biografi om bandet og samtlige tekster med persisk oversættelse (2000)). I forklaringen fastslår Queen, at "Bohemian Rhapsody" handler om en ung mand, der ved et uheld har slået nogen ihjel og, ligesom Faust, har solgt sin sjæl til djævelen. Natten før sin henrettelse anråber han "I guds navn" på arabisk: "Bismillah", og med hjælp fra engle får han igen sin sjæl fra Shaitan.På trods af dette har både musikanmeldere og -forskere forsøgt at udlægge sangens tekst. Nogle tror, at teksten beskriver en selvmordstruet morder, der er hjemsøgt af dæmoner eller beskriver begivenheder lige før en henrettelse. Den sidste forklaring peger i retning af Albert Camus' roman Den fremmede, i hvilken en ung mand tilstår et impulsmord og får en åbenbaring inden sin henrettelse, som en mulig inspiration. Andre tror, at teksten kun var skrevet for at passe til musikken og ikke har en mening; Kenny Everett citerede Mercury for at hævde, at lyrikken simpelthen bare var "tilfældigt rimende nonsens".Andre er af den opfattelse, at teksten var Mercurys måde at bearbejde med sine personlige problemer på. Musikforskeren Sheila Whiteley påpeger, at Mercury nåede til et vendepunkt i sit privatliv, det år han skrev "Bohemian Rhapsody". Han havde boet sammen med Mary Austin i syv år, men havde lige påbegyndt sit første homoseksuelle kærlighedsforhold. Hun foreslår, at sangen giver et indblik i Mercurys følelsesmæssige situation på det tidspunkt: "at bo med Mary ('Mamma', som i Mother Mary) og gerne ville slippe væk ('Mamma Mia let me go')."
Da bandet ville udgive singlen i 1975, sagde flere forskellige ledende pladeselskabsfolk til dem, at en sang på 5 minutter og 55 sekunder var for lang og aldrig ville blive et hit. Ifølge produceren Roy Thomas Baker omgik han og bandet denne holdning fra selskabet ved at spille sangen for Capital Radios DJ Kenny Everett: "vi havde kun en kopi på spolebånd, men vi fortalte ham, at han kun kunne få det, hvis han lovede ikke at spille det. 'Jeg spiller det ikke', sagde han, mens han blinkede..." Deres plan virkede - Everett drillede sine lyttere ved kun at spille dele af sangen. Lytternes krav om at høre sangen intensiveredes, da Everett spillede hele sangen i sit program 14 gange på to dage. Store mængder af fans prøvede at købe singlen den følgende mandag, men fik at vide af pladebutikkerne, at den endnu ikke var udgivet. Den samme weekend hørte Paul Drew, der stod for RKO-stationerne i USA, sangen på Everetts program i London. Det lykkedes for Drew at få en kopi af båndet med hjem, og han begyndte at spille den i USA, hvilket tvang Queens amerikanske pladeselskab, Elektra, til at handle. I et interview med Sound on Sound funderede Baker over det: "det var en besynderlig situation, hvor radiostationer på begge sider af Atlanten spillede et nummer, som pladeselskaberne sagde aldrig ville få spilletid!" Til sidst blev den uredigerede single udgivet med "I'm in Love with My Car" som B-side.
Sangen lå nummer et i Storbritannien i julen 1975 og forblev på denne position i ni uger.  "Bohemian Rhapsody" var det første sang nogensinde, der lå nummer et to gange i samme version, og det er også den eneste single, der har været nummer et i Storbritannien henover julen to gange i samme version. Den anden gang var efter dens genudgivelse (som dobbelt A-side med "These Are the Days of Our Lives") i 1991 efter Mercurys død, hvor den lå nummer et i fem uger.
På den anden side at Atlanten gik den også højt op på hitlisterne. I USA var singlen også en succes (omend det ikke var lige så succesfuld som i Storbritannien). Den originale single, der blev udgivet tidligt i 1976, opnåede en niendeplads på Billboard Hot 100, mens genudgivelsen i 1992 (timet så det passede sammen med sangens placering i den succesrige film Wayne's World) opnåede en andenplads. I et retrospektivt interview forklarede Anthony DeCurtis fra Rolling Stone sangens noget mindre succes på de amerikanske hitlister ved at sige, at "den er det mest typiske eksempel på den slags ting, der ikke ligefrem passer godt i USA". Imidlertid holdt den sig relativt længe på listen, i 24 uger, hvilket var med til at sikre, at sangen blev nummer 18 på listen over de største hits i 1976 - højere end nogle af de sange, der havde været nummer et det år. Singlen fik også guld for salg på over en million eksemplarer i USA. Det canadiske publikum tog bedre imod singlen, og den nåede førstepladsen på RPM-hitlisten den 1. maj 1976.
Selvom nogle kunstnere allerede havde lavet videoklip til at ledsage sangudgivelser (heriblandt Queen selv, eksempelvis med "Keep Yourself Alive", "Seven Seas of Rhye", "Killer Queen" og "Liar", der alle havde haft såkaldte "pop promos", som de var kendt under på den tid), var det først efter succesen med "Bohemian Rhapsody", at det blev normal praksis fra pladeselskaberne at producere promoveringsvideoer til deres kunstneres singleudgivelser. Disse videoer var beregnet til at blive vist i tv-programmer, såsom BBC's Top of the Pops, uden det var nødvendigt, at kunstnerne selv skulle optræde i programmet. En promoveringsvideo gav også mulighed for, at kunstnerne kunne få deres musik spillet ledsaget af et visuelt udtryk efter deres eget ønske, frem for et udtryk skabt af dansere som Pan's People, der var faste deltagere i Top of the Pops. Ifølge May blev videoen produceret, sådan at bandet kunne undgå at skulle mime til sangen på Top of the Pops, da de ville have set ud til at mime forkert til sådan en kompleks sang. Han sagde også, at bandet vidste. at de skulle optræde i Caird Hall i Dundee på deres turné og derfor ikke ville kunne medvirke i programmet alligevel. Videoen hyldes for at have været med til at starte MTV-epoken.Bandet havde kontrakt med et firma kaldet Trilion, der leverede sportsdækning for ITV. De fik fat i en af dette firmas lastbiler og fik den kørt ind til Elstree Studios, hvor bandet øvede til deres turné. Videoen blev instrueret af Bruce Gowers, der havde instrueret en video med bandets optræden på Rainbow Theatre i London i 1974, og den blev filmet af kameramanden Barry Dodd og den assisterende instruktør Jim McCutcheon. Videoen blev optaget på bare fire timer den 10. november 1975 og kostede omkring £4.500. Instruktøren sagde, at bandet var involveret i diskussionen af videoen og slutresultatet, og "var udtryk for et fællesskab til et vist punkt, men der var kun én leder".Videoen indledes med et billede af de fire bandmedlemmer i næsten mørke, mens de synger a cappella-delen. Lyset blændes op, og billedet kryds-fader ind til et nærbillede af Freddie Mercury. Kompositionen af billedet er det samme som i Mick Rocks coverfotografi til deres andet album, Queen II. Fotoet, som var inspireret af et fotografi af skuespillerinden Marlene Dietrich, var bandets yndlingsbillede af dem selv. Videoen fortoner sig ind til dem, mens de spiller på deres instrumenter. I opera-delen af videoen skifter scenen tilbage til den stående position fra Queen II-billedet, hvorefter de igen spiller på scenen under hård rock-afsnittet. I de sidste sekunder af videoen er Roger Taylor afbildet uden tøj på overkroppen, mens han slår på tamtammen på samme måde som i varemærket for Rank Organisations Gongman, kendt i Storbritannien som åbningen i alle Ranks filmproduktioner.
Alle specielle effekter blev skabt under indspilningen, ikke under klipningen. De visuelle effekter af Mercurys ansigt, der mangedobles, mens det forsvinder væk (under den gentagne linje "go") blev lavet ved at lade kameraet filme en monitor, hvorved der blev skabt et visuelt feedback som en pendant til lydmæssigt feedback. Illusionen af et "vaffelmønster" blev skabt ved at bruge en særlig linse. Videoen var færdigklippet på under fem timer, fordi den skulle bruges den samme uge, som den blev optaget. Videoen blev sendt til BBC så hurtigt som muligt, efter den var færdig, og den blev udsendt første gang på Top of the Pops i november 1975. Efter at den havde ligget nummer et på hitlisten nogle uger, blev en ændret udgave af videoen lavet. Den tydeligste forskel var flammerne, der var lagt over introduktionen sammen med flere ændrede kameravinkler.
Selvom sangen er blevet en af de mest hædrede i den populærmusikkens historie, var nogle af de første anmeldelser dårlige. Melody Maker skrev, at Queen "havde konstrueret så nogenlunde en vanvittig vrede hos Balham Amateur Operatic Society, der spiller Piraterne fra Penzance". Avisanmelderen Allan Jones hørte kun en "overfladisk imponerende pastiche" på operastilarter.Ikke desto mindre vandt sangen flere priser og er blevet nyindspillet og parodieret af mange kunstnere. I 1977, blot to år efter udgivelsen, kårede British Phonographic Industry sangen som den bedste britiske single i perioden 1952-77. Den er ofte med på lister over de største sange og blev i 2002 kåret af Guinness Rekordbog som den bedste britiske single nogensinde. I 2004 placerede Rolling Stone sangen som nummer 163 på deres liste over de 500 største sange nogensinde. Sangen er også med på Rock and Roll Hall of Fames 500 sange der har formet rock and roll.Sangen kom endvidere ind som nummer ti i BBC World Service-meningsmålingen, hvor man søgte at finde favoritsangen for hele verden. I 2000 blev den nummer to efter "Imagine" af John Lennon i en Channel 4-meningsmåling på tv over de 100 bedste hitliste-ettere. Det har været i top fem i den årlige hollandske "Top 100 Aller Tijden" siden 1977, og har været nummer et otte gange, hvilket er mere end nogen anden sang. I 1999 startede den årlige "Top 2000"-måling for at finde den bedste sang nogensinde. "Bohemian Rhapsody" har været nummer et alle gange på nær i 2005 og 2010, hvor den var nummer to.I 2004 fik sangen plads i Grammy Hall of Fame. Fra og med 2004 er "Bohemian Rhapsody" den næstmest spillede sang på britisk radio, på klubberne og på jukeboxe samlet set efter Procol Harums "A Whiter Shade of Pale". Den 30. september 2006 blev det i programmet Radio 1 Chart Show, der blev sendt i forbindelse med BBC Radio 1's 40 års fødselsdag, offentliggjort, at "Bohemian Rhapsody" er den mest spillede sang på Radio 1 siden dens start. I 2004 var sangen en af første, som BBC Three lavede dokumentarprogrammer om i serien The Story of.... Programmet blev første gang sendt i december 2004 og fortalte historien om sangen, diskuterede dens baggrund og bragte Roger Taylor og Brian May med tilbage til et af de studier, hvor den blev indspillet.
Sangen fik fornyet popularitet i 1992 som en del af soundtracket til filmen Wayne's World. Filmens instruktør, Penelope Spheeris, var ikke vild med ideen om at brugen sangen, da den ikke passede rigtigt til hovedfigurerne, der var fans af mindre prangende hård rock og heavy metal. Men Mike Myers insisterede på. at sangen passede til scenen.Da filmen havde premiere i 1992, var selv de "klassiske rock"-radiostationer holdt op med at spille den næsten seks minutter lange sang, ifølge musikforskeren Theoroe Gracyk. Han hævder, at ideen med at begynde afspilningen i midten af sangen efter "teksten, der giver sangens fortælling ... tvinger filmens publikum til at forholde sig til dens tilstedeværelse i scenen, uden 'kommentarerne' fra teksten." Det var især denne sang, der gjorde, at soundtracket til filmen blev et stort hit.I kølvandet herpå blev en nye video udgivet, hvor der blev lavet en blanding af klip fra filmen og fra den originale Queen-video sammen med klip af koncerter med bandet. Myers var forfærdet over, at pladeselskabet havde blandet klip fra Wayne's World med Queens originale video, og frygtede, at dette ville gøre bandet sure. Han sagde, ad "de lige har pisset på en Picasso." Han bad pladeselskabet om at fortælle Queen, at videoen ikke var hans ide, og at han undskyldte til dem. Bandet sendte dog blot et svar, hvor de ganske enkelt sagde: "Tak fordi I brugte vores sang." Dette chokerede Myers, der sagde, at det burde have været ham, der havde sagt til Queen: "Tak fordi I overhovedet lod mig røre kanten af jeres tøj!"Wayne's World-udgaven af videoen til "Bohemian Rhapsody" gav Queen deres hidtil eneste MTV Video Music Award for "Bedste video fra en film". Da de tilbageværende medlemmer, Brian May og Roger Taylor, gik på scenen for at modtage prisen, blev Brian May overstrømmet af følelser og sagde, at "Freddie ville være henrykt." I den sidste scene i videoen morfer billedet af bandet, der poserer fra den originale "Bohemian Rhapsody"-video over i et tilsvarende billede fra 1985, hvor de også poserer, et billede der blev brugt første gang i videoen til "One Vision". Denne genudgivelse (der sammen med "The Show Must Go On" begge fungerede som A-sider) blev nummer to i USA i 1992, 16 år efter, at den originale udgivelse havde opnået en niendeplads.
A cappella-åbningen var for kompleks at udføre live, så Mercury prøvede forskellige måder, hvorpå han kunne introducere sangen. Da sangen "Mustapha" blev en koncertfavorit, brugte Mercury ofte denne sangs a cappella-åbning, der var nemmere at gennemføre live, til "Bohemian Rhapsody", da den kun havde en stemme. Under Hot Space Tour og sommetider også andre gange spillede Mercury en klaverimprovisation (der basalt set var indledningen til "Death of Two Legs"), der sluttede med den første tone til sangen. Ofte sad Mercury ved sit klaver, når den forudgående sang sluttede, hvorpå han kom med en kort bemærkning og derpå begyndte at spille ballade-delen.
I begyndelsen, lige efter sangens udgivelse, gav operadelen i midten problemer for bandet. På grund af den heftige brug af mange indspilningsspor kunne den ikke gengives på scenen. Bandet have ikke nok pause mellem Shear Heart Attack- og A Night at the Opera-turneerne til at finde på en løsning, der kunne få det til at fungere live, så de opdelte sangen i tre afsnit, der blev spillet hver for sig i løbet af koncerten. Det indledende og det afsluttende ballade-stykke blev spillet som dele af et medley med "Killer Queen" og "March og the Black Queen", der kom til at ligge i stedet for opera- og hård rock-delene.
Fra og med A Day at the Races Tour i 1977 fandt bandet en holdbar måde at spille sangen på. Den indledende ballade blev spillet på scenen, og efter Brian Mays guitarsolo blev lyset dæmpet, hvorpå bandet forlod scenen, og operadelen blev spillet fra et bånd. En eksplosion af fyrværkeri efter Roger Taylors høje tone i det sidste "for me" var tegn til, at bandet vendte tilbage for at spille hård rock-delen og den afsluttende ballade. Queen spillede sangen i denne form helt frem til og med Magic Tour i 1986. Denne metode blev også brugt til Freddie Mercury Tribute Concert, hvor Elton John sang den indledende ballade, og efter den båndede operadel sang Axl Rose hård rock-delen, inden John og Rose sang den afsluttende ballade sammen som duet.
"Bohemian Rhapsody" blev spillet af Queen + Paul Rodgers på deres turneer, mens en video med Mercury blev vist. Klip fra Live at Wembley '86 blev brugt til turneen i 2005-06 og Montreal-koncerten fra 1981 blev brugt til Rock the Cosmos Tour. Som ved Queens andre turneer gik bandet ud af scenen under operadelen, hvorunder der blev vist en videohyldest til Freddie Mercury. Da hård rock-delen begyndte, blev lyset tændt igen, og hele bandet vendte tilbage til scenen, inklusiv Rodgers, der havde overtaget forsanger-rollen. Rodgers sang duet med en optagelse af Mercury til afslutningsdelen og gav publikum mulighed for at synge det sidste "Nothing really matters to me", mens Mercury på optagelsen bukkede for publikum. Rodgers gentog derefter linjen, og den sidste linje ("Any way the wind blows") blev udført med en sidste optagelse af Mercury, der smiler til publikum. Brian May kommenterede dette ved at sige de "skulle løse udfordringen med at få Freddie med på en måde, der gav ham sin retmæssige plads, uden at nedgøre Paul på nogen måde. Dette betød, at vi både var live og 'i nuet', samtidig med at vi var bevidste og stolte over vores fortid, som vi logisk set også skulle være."
 Siden maj 2013 har RIAA certifikationer for digitale singler inkluderet on-demand lyd og/eller musikvideo streaming, foruden downloading.
Melody Maker, 1975-01-25 (QueenCuttings)  (Website ikke længere tilgængelig)GA-ikon.
Borgerforslag er en dansk forsøgsordning der indebærer at borgere med stemmeret til Danmarks lovgivende forsamling, Folketinget, kan fremsætte og støtte såkaldte borgerforslag med henblik på at få dem drøftet og stemt på i Folketinget. Et forslag kan fremsættes som beslutningsforslag i Folketinget, såfremt det får 50.000 støttetilkendegivelser inden for 180 dage fra offentliggørelsen. Loven om borgerforslag indeholder en klausul der foreskriver at ordningen revideres senest i folketingsåret 2019-20, men Folketingets Udvalg for Forretningsordenen har allerede tilkendegivet at det vil gøre ordningen permanent.
Ordningen fungerer ved, at mindst fire personer indsender et forslag til Folketingets Administration, som gennemlæser det og offentliggør det, hvis det overholder visse regler. Herefter kan borgerne tilkendegive, om de støtter forslaget. Ordningen fungerer primært gennem hjemmesiden borgerforslag.dk, men det er også muligt at sende en fysisk formular til Folketingets Administration.
Ordningen blev etableret af syv ud af ni af Folketingets partier ved en folketingsbeslutning i 2016 med henblik på at styrke borgerinddragelse – dog er den også blevet kritiseret, blandt andet for at være overflødig i et repræsentativt demokrati eller for primært at være brugbar for interesseorganisationer der allerede har indflydelse på den politiske proces.
Al deltagelse i ordningen om borgerforslag kræver, at brugeren har stemmeret til Folketingsvalg. Hjemmesiden anvender NemID-tjenesten samt CPR-registret til at tjekke hvorvidt en bruger opfylder kravene.
For at fremsætte et borgerforslag kræves mindst fire personer: en "hovedstiller", der er ansvarlig for at fremsætte forslaget på hjemmesiden, og mellem tre og ti "medstillere" , der tilslutter sig forslaget. Både hovedstilleren og medstillerne indvilliger i, at deres navn, bopælskommune og e-mail-adresse vil fremgå af forslaget. Dog vises kommunen ikke for personer med adressebeskyttelse. Forslag kan ikke fremsættes af organisationer såsom foreninger og firmaer, men enkeltpersoner kan i forslagsteksten bemærke at forslaget fremsættes på vegne af en eller flere organisationer.
Hvis de personer, hovedstilleren har angivet som medstillere, indvilliger i at støtte forslaget inden for 14 dage, bliver det sendt til Folketingets Administration. Administrationen læser forslaget og tjekker at forslaget ikke overtræder de 22 regler for borgerforslag fastsat i bekendtgørelsen. Hvis forslaget overholder reglerne offentliggøres det på hjemmesiden og åbnes for støtte-tilkendegivelser fra andre borgere.
Bekendtgørelsen om borgerforslag forbyder forslag, der "klart ikke lader sig endeligt gennemføre efter sit indhold inden for den gældende grundlovs rammer" (fremhævet her), dog kan der være tilfælde hvor Folketingets Administration ikke entydigt kan afgøre hvorvidt et forslag er i strid med grundloven, f.eks. fordi der ikke er nogen retspraksis på området eller fordi der er afvigende synspunkter i den juridiske litteratur. I disse tilfælde udstyres forslaget med en såkaldt anmærkning der oplyser eventuelle støttere om at forslaget muligvis ikke vil være muligt at føre ud i verden pga. grundlovsstridighed. Eksempelvis fik et borgerforslag om forbud mod omskæring af børn under 18 år en anmærkning, da Folketingets Administration ikke umiddelbart kunne afgøre om det ville være i strid med § 67 som giver borgere retten til at at "dyrke Gud på den måde, der stemmer med deres overbevisning", eller tilladt under samme paragraf som begrænser religionsfriheden når noget "læres eller foretages, som strider imod sædeligheden eller den offentlige orden". Først da forslaget opnåede 50.000 støttetilkendegivelser foretog Folketingets Lovsekretariat en nærmere undersøgelse af spørgsmålet, og konkluderede at forslaget ikke var i strid med grundloven.
Når forslaget er offentliggjort kan borgere med stemmeret til Folketinget, som samtidig ikke er hoved- eller medstillere til forslaget, tilkendegive, at de støtter forslaget. Hvis forslaget ikke opnår 50.000 støttetilkendegivelser inden for 180 dage, bliver det markeret som værende "Udløbet" og lukkes for støttetilkendegivelser. Opnår forslaget de fornødne støttetilkendegivelser inden for 180 dage, bliver det automatisk sendt videre til Folketingets Administration, som herefter finder ud af hvilke partier der ønsker at fremsætte forslaget. Indtil videre har alle borgerforslag der er nået til Folketinget været fremsat af alle partierne bag ordningen, dog med en bemærkning om at de ikke nødvendigvis støtter indholdet.Når borgerforslaget er fremsat i Folketinget, behandles det som var det ethvert andet beslutningsforslag.
Alle facetter af ordningen om borgerforslag kan anvendes uden brug af hjemmesiden. Brugere der ikke ønsker at bruge den digitale løsning kan indsende forslag til, være medstillere for og støtte eksisterende forslag ved at indsende en blanket til Folketingets administration, som derefter sørger for at den bliver talt med. Da det ikke er hensigten, at ordningen skal facilitere fysiske underskriftsindsamlinger, kan brugere som hovedregel kun indsende en blanket på vegne af dem selv og medlemmer af deres husstand, medmindre det godtgøres hvorfor blanketten ikke er indsendt af underskriveren selv.
Før ordningen blev vedtaget i 2016, var der tidligere forsøgt at etablere en ordning om borgerforslag. I 2014 blev et forslag om et "Åbent Ministerium" fremsat af Uffe Elbæk. Forslaget var inspireret af et lignende system i Finland og lagde op til, at borgere med stemmeret kunne få beslutningsforslag fremsat direkte i Folketinget hvis de opnåede 50.000 underskrifter inden for 2 måneder. Forslaget nåede ikke igennem udvalgsbehandling og bortfaldt.Den 5. april 2016 blev et nyt forslag fremsat af repræsentanter fra Alternativet, Dansk Folkeparti, Enhedslisten, Liberal Alliance, Radikale Venstre, Socialistisk Folkeparti og Konservative Folkeparti. Ligesom forslaget fra 2014 krævedes der 50.000 underskrifter for at få et beslutningsforslag fremsat i Folketinget, og der blev fastsat en prøveperiode for ordningen på to år. Finland blev igen nævnt som inspiration i både forslagsteksten og i førstebehandlingen af forslaget. Socialdemokratiet og Venstre udtalte sig kritisk over for forslaget, blandt andet fordi de mente at borgere allerede havde tilstrækkelig adgang til at komme med forslag gennem deres repræsentanter i Folketinget, samt fordi de anså forslaget som værende på kant med grundloven.Forslaget blev henvist til Folketingets Udvalg for Forretningsordenen hvor repræsentanterne for det flertal, der oprindeligt havde fremsat forslaget, ændrede dets ordlyd med henblik på at det ikke skulle være i strid med grundloven. Forslagets titel og tekst blev ændret så der ikke længere stod at borgere havde "ret til", men i stedet "mulighed for" at få forslag fremsat i Folketinget. Flertallet indstillede forslaget til vedtagelse med deres ændringer og skrev i beslutningsforslagets bemærkninger at de ville påtage sig at fremsætte forslag som opnåede den tilstrækkelige opbakning med det forbehold at de ikke nødvendigvis selv støttede indholdet. Socialdemokratiet og Venstre indstillede forslaget til forkastelse med bemærkning om at det allerede var muligt for medlemmer af Folketinget at fremsætte forslag baseret på input fra 50.000 eller enhver anden mængde borgere, ydermere bemærkede de at de var bekymrede for at forslaget ville ses som et signal om, at borgere kun kunne få problemstillinger taget op med en bestemt mængde mennesker bag sig og at der muligvis ville komme et uhensigtsmæssigt fokus på enkeltsager. Forslaget blev vedtaget ved andenbehandling. Forslagsstillerne stemte for, mens Venstre og Socialdemokratiet stemte imod.Den 23. november 2017 fremsatte Folketingets Præsidium et lovforslag, der skulle føre beslutningsforslaget ud i livet. Lovforslaget dikterede ikke hvor mange underskrifter et forslag skulle opnå for at kunne fremsættes i Folketinget men overlod det i stedet til Folketingets formand at fastsætte de nærmere rammer for de praktiske dele af ordningen i en bekendtgørelse efter forhandling med Udvalget for Forretningsordenen. Forslaget blev vedtaget uændret af alle partier i Folketinget, dog noterede Socialdemokratiet og Venstre at de fortsat var imod ordningen, men støttede den praktiske udmøntning af retningslinjerne. Den 17. januar 2018 blev en bekendtgørelse fremsat af Folketingets formand, som fastsatte de nærmere rammer for ordningen, herunder antallet af støtteerklæringer krævet for at for sit forslag fremsat. Hjemmesiden blev lanceret den 24. januar 2018.Den 28. marts 2019 erklærede Folketingets Udvalg for Forretningsordenen, at det agter at lade borgerforslagsordningen fortsætte efter folketingsåret 2019-20, og dermed gøre ordningen permanent.
Ud over den politiske modstand i Folketinget, har ordningen om borgerforslag fået kritik af blandt andet professor emeritus Palle Svensson ved Institut for Statskundskab ved Aarhus Universitet, som mener, borgerforslagsordningen er et "lillebitte appendix til folkestyret". Ifølge Palle Svensson har borgerne i forvejen mange andre muligheder for at komme frem med deres bekymringer, men borgerne har med ordningen ikke mulighed for f.eks. at "kræve en folkeafstemning eller selv formulere forslag til Folketinget".Berlingske skrev i en leder den 1. april 2018, at "så længe muligheden består for at stille borgerforslag, skal Folketinget tage forslagene alvorligt på det grundlag", hvilket fik Venstres forsknings- og uddannelsesminister Søren Pind til at svare i en kronik, at han ikke ønsker at tage borgerforslag alvorligt. Pind henviste til grundlovens § 56 om Folketingsmedlemmers overbevisning, hvorefter medlemmer alene er "bundet ved deres overbevisning og ikke ved nogen forskrift af deres vælgere". Politiken kritiserede Pinds retorik, navnlig omkring et borgerforslag om ministerpension.Den 13. april 2018 bragte Berlingske en artikel, der berettede, at mange af de mest populære borgerforslag var fremsat af repræsentanter fra politiske partier eller interesseorganisationer, hvilket Christine Antorini fra Socialdemokratiet anså som dokumentation for at borgerforslagsordningen primært hjalp grupper og individer som allerede havde adgang til den politiske beslutningsproces. Omvendt udtalte nogle af de interviewede forslagsstillere at de agerede i en personlig kapacitet, og daværende formand for Folketinget, Pia Kjærsgaard, udtalte at "de [forslagsstillerne] er jo på sin vis lige så meget borgere som alle andre".
Ordningen om borgerforslag har hjemmel i "Lov om etablering af en ordning for borgerforslag med henblik på behandling i Folketinget" (Lov nr. 1672 af 26. december 2017). Nærmere detaljer om selve hjemmesidens udformning er beskrevet i "Bekendtgørelse om en ordning for borgerforslag med henblik på behandling i Folketinget" (Bekendtgørelse nr. 35 af 17. januar 2018). Lovens § 4 bestemmer, at loven skal revideres senest i folketingsåret 2019-20.Forslag, som opnår 50.000 underskrifter inden for 180 dage, bliver ikke automatisk fremsat som beslutningsforslag i Folketinget, men er afhængige af, at et medlem af Folketinget eller en minister vælger at fremsætte dem i deres navn. Denne ordning skyldes grundlovens §§ 21 og 41, stk. 1, som dikterer at det kun er regeringen og medlemmer af Folketinget der kan fremsætte forslag i Folketinget.
Et borgerforslag overgår til Folketinget, såfremt det har fået 50.000 støttetilkendegivelser. På grund af Borgerforslags-ordningens frivillige natur, er det det i teorien muligt at et forslag der ikke er grundlovsstridigt og samtidigt har opnået 50.000 støttetilkendegivelser alligevel ender med ikke at blive fremsat i Folketinget, men dette er endnu ikke sket.
2 borgerforslag blev fremsat i Folketinget i løbet af folketingsåret 2017-18. De blev begge forkastet ved 2. behandling.
Den 1. marts 2018 blev det første borgerforslag, et forslag om afskaffelse af det såkaldte uddannelsesloft, fremsat i Folketinget. Forslaget var fremsat på vegne af en række organisationer fra elev- og studenterbevægelsen. Dansk Folkeparti, Socialdemokratiet og Venstre, der alle havde været med til at implementere uddannelsesloftet, erklærede på forhånd at de ville stemme imod, og forslaget blev da også forkastet ved 2. behandling.
Det andet borgerforslag blev fremsat den 11. april 2018. Forslaget ville afskaffe "særlige pensionsvilkår for medlemmer af Folketinget … så pensionsvilkår [ville følge] pædagogernes overenskomst." Et flertal bestående af Konservative Folkeparti, Liberal Alliance, Socialdemokratiet og Venstre stemte imod forslaget under henvisning til en ændring i ministre og folketingsmedlemmers pensionsordning der var blevet gennemført året før, som de fandt tilfredsstillende. De resterende partier erklærede at de var imod eller i hvert fald ønskede ændring af den på daværende tidspunkt gældende ordning, men stemte hverken for eller imod forslaget. For Dansk Folkeparti, Enhedslisten og Socialistisk Folkepartis vedkommende skyldtes det at de mente at forslaget var for uklart formuleret, mens Alternativet mente at det enkelte folketingsmedlem selv burde kunne vælge hvilken arbejdsmarkedspension de skulle betale til, hvorfor de ikke kunne tilslutte sig en specifik udpegning af pædagogernes arbejdsmarkedspension. Radikale Venstre ønskede ikke en "arbejdsmarkedspensionslignende ordning" uden en samtidig ændring af politikernes vederlag.
3 borgerforslag blev fremsat i løbet af folketingsåret 2018-19. Et forslag blev forkastet ved 2. behandling, mens de resterende to bortfaldte på grund af folketingsvalget 2019 blev genfremsat følgende folketingsår.
Folketingsårets første borgerforslag, der blev fremsat 4. oktober 2018, vil indføre "en kønsneutral mindstealder på 18 år for omskæring, som ikke er nødvendig af helbredsmæssige årsager." Forslaget blev fremsat af repræsentanter for foreningen Intact Denmark der arbejder for at forbyde omskæring af børn. Ved forslagets offentliggørelse fik det en anmærkning da Folketingets Administration ikke var sikre på hvorvidt forslaget var i strid med grundlovens § 67 om religionsfrihed, men efter at forslaget opnåede 50.000 stemmer konkluderede Folketingets Lovsekretariat at forslaget ikke var i strid med grundloven og derfor godt kunne fremsættes.I forhold til de tidligere fremsatte borgerforslag har forslaget affødt en betydelig debat. Kritikere af forslaget har anført at det strider imod religionsfriheden eller i hvert fald bør afvises ud fra et minoritetsbeskyttelseshensyn, mens fortalere har fremhævet retten til med- og selvbestemmelse i beslutninger om egen krop eller sundhedsmæssige hensyn. Derudover har formuleringen om en "kønsneutral mindstealder" fået nogle politikere til at trække deres støtte til forslaget i dets nuværende form da de mener ordlyden vil medføre en afkriminalisering af kvindelig omskæring der på nuværende tidspunkt er kriminaliseret i straffelovens § 245 a uanset kvindens alder eller samtykke.Ved førstebehandlingen af forslaget erklærede den daværende regering, Dansk Folkeparti, Radikale Venstre, Socialdemokratiet og Venstre at de ikke agter at støtte forslaget. Liberal Alliance og Konservative Folkeparti har fritstillet de medlemmer der ikke er repræsenteret i regeringen, og Alternativet har ligeledes fritstillet sine medlemmer. Enhedslisten og Socialistisk Folkeparti agter at støtte forslaget, men vil begge fremsætte ændringsforslag så kvindelig omskæring ikke vil blive afkriminaliseret som konsekvens.Forslaget bortfaldte som følge af folketingsvalget 2019, og blev genfremsat det følgende folketingsår.
Folketingsårets andet borgerforslag, ligeledes fremsat 4. oktober 2018, omhandlede indførelsen af et formodet samtykke om organdonation for personer over 18 år, hvilket indebar, at alle automatisk skulle registeres som organdonorer, når de fyldte 18 år, i modsætning til den gældende ordning, hvor man aktivt skulle melde sig som organdonor. Borgerforslaget blev fremsat på vegne af foreningen "Patientforeningen Organdonation - ja tak!".Før forslaget blev førstebehandlet havde et flertal bestående af Dansk Folkeparti, Enhedslisten, Socialdemokratiet og Venstre på forhånd meldt ud at de ikke ville støtte en ordning med formodet samtykke, mens Radikale Venstre erklærede at de ville støtte forslaget. Ved førstebehandlingen erklærede Regeringen, Konservative Folkeparti og Liberal Alliance at de heller ikke ønskede at støtte forslaget.. Socialistisk Folkeparti erklærede, at partiet ønskede forslaget ændret, så det i stedet fokuserede på aktiv stillingtagen til organdonation,, mens Alternativet erklærede, at partiet var "positivt indstillet" over for forslaget, så længe ordningen medfulgtes af omfattende oplysningsarbejde og muligheden for nem framelding. Forslaget blev imidlertid forkastet af alle partier, undtagen Radikale Venstre og Socialistisk Folkeparti ved andenbehandlingen uden yderligere bemærkninger.
Den 8. februar 2019 blev folketingsårets tredje borgerforslag fremsat. Forslaget vil pålægge regeringen at fremsætte "en ny klimalov, der sætter en klar ramme for den danske klimaindsats." Forslaget indeholder 6 punkter som skal integreres i denne klimalov:
"1) Danmark skal yde sit bidrag til at nå Parisaftalens mål. 2) Der skal sættes 5-årige delmål mindst 15 år frem. 3) Klimahensyn skal integreres i andre politikker. 4) Klimarådet skal styrkes og sikres uafhængighed. 5) Danmark skal satse på udvikling af grønne løsninger. 6) Danmark skal være drivkraft  i international klimapolitik."
Forslaget nåede kun at blive førstebehandlet før det bortfaldte som følge af folketingsvalget 2019. Det blev genfremsat det følgende folketingsår.
Det europæiske borgerinitiativ – en lignende ordning til beslutningsprocessen i EU, som blev indført efter Lissabontraktaten i 2007. Ordningen giver mulighed for at en million borgere fra mindst en fjerdedel af EU's medlemsstater kan opfordre Europa-Kommissionen til at foreslå lovforslag inden for et af EU's kompetenceområder.

Borgerkrigen i Syrien (arabisk: الحرب الأهلية السورية) er en igangværende konflikt om, hvordan og af hvem Syrien skal ledes. Konflikten havde i begyndelsen karakter af en fredelig protest imod menneskerettighedskrænkelser, manglende indflydelse, manglende økonomiske muligheder og fire årtiers autoritært etpartistyre under Ba'ath-partiet og dets ledere, først Hafez al-Assad 1971-2000 og siden 2000 hans søn Bashar al-Assad.Den 15. marts 2011 brød demonstrationer ud i Daraa og flere andre byer i Syrien, efter at unge blev anholdte for at male revolutionære slagord. Flere demonstranter blev dræbt og hundredvis såret, da syriske sikkerhedsstyrker åbnede ild mod demonstranterne. Demonstrationerne bredte sig de følgende dage til andre byer. Syriens præsident, Bashar al-Assad, lovede at "overveje" at ophæve den undtagelsestilstand, landet havde været underlagt i næsten 48 år. Han overvejede også at indføre et flerpartisystem og lovede at hæve lønninger til statsansatte med 20-30 %.Oprøret mod det regerende styre var et udslag af den kæde af protester hen over den arabiske verden, som blev kendt som Det Arabiske Forår, da folkemængder i en række arabiske lande blandt andre afsatte præsidenterne i Tunesien, Egypten og Yemen. Det syriske regime slog hårdt ned på demonstranterne fra begyndelsen, og måneder inde i revolutionen omringede styret byer og angreb med artilleri, mens det væbnede oprør blev dannet – det oprør, der spredte sig og siden kæmper mod regimets hær og militser.Oprøret består af et uoverskueligt netværk af brigader. Nogle opererer under Den Frie Syriske Hær, andre gør ikke. I løbet af konflikten er antallet af islamistiske krigere vokset. De kæmper hovedsageligt i Jabhat al-Nusra eller Islamisk Stat (IS), som tidligere var en del af terrornetværket al-Qaeda i Irak. Revolutionen er i dag blevet en regulær krig – med aktører fra hele regionen på begge parters side. Den libanesiske Hizbollah-milits har siden 2013 deltaget i konflikten på den syriske hærs side, og det syriske regime modtager militær støtte fra Rusland og Iran, mens lande som Qatar, Saudi-Arabien, Tyrkiet og USA leverer våben til de syriske oprørere.
I juli 2013 havde den syriske regering kontrol med cirka 30-40% af landets areal og 60% af den syriske befolkning. Ifølge FN passerede dødstallet 100.000 i juni 2013 og nåede 120.000 i september 2013. Den 22. august 2014 passerede dødstallet 191.369. Derudover er titusindvis af demonstranter, studerende, liberale aktivister og menneskerettighedsforkæmpere blevet fængslet, og der er flere rapporter, der beskriver systematisk tortur i de syriske statsfængsler.Internationale organisationer har beskyldt både regeringen og oppositionen for alvorlige krænkelser af menneskerettighederne. Ligeledes er kemiske våben blevet brugt flere gange i løbet af konflikten. Særligt begivenhederne i Syrien har udviklet sig fra en kamp om rettigheder og demokrati til i stigende grad at handle om sekterisk had mellem regionens to store religioner, sunni- og shiaislam og om realpolitisk rivalisering mellem regionens store magter.Alvoren af den humanitære katastrofe i Syrien er blevet skitseret af FN og mange internationale organisationer. Mere end fire millioner syrere er fordrevet, og mere end tre millioner syrere er flygtet ud af landet og er blevet flygtninge. Ligeledes er millioner af syrere blevet efterladte i dårlige levevilkår med mangel på mad og drikkevand.
Assad-familien tilhører én af Syriens mange religiøse minoriteter; alawitterne. Alawitter er en undergruppe af shia-islam. Det syriske regime har derfor knyttet tætte bånd til det shiamuslimske land Iran og til den libanesiske Hizbollah-milits. I Syrien er der ligeledes mange kristne og kurdere.
Majoriteten af befolkningen er imidlertid sunni-muslimer. Der har længe været utilfredshed blandt mange sunni-muslimer, fordi alawitterne, som kun udgør 10 % af den syriske befolkning, har siddet i de centrale positioner i regimet, og dermed været bedre økonomisk stillet end mange andre syrere.Ud over det tætte forhold Syrien har til Iran og Hizbollah, får Assad-regimet økonomisk og politisk støtte fra Rusland. Syrien er Ruslands eneste tilbageværende allierede i Mellemøsten efter den kolde krigs afslutning. På grund af dette, ønsker Rusland ikke et regimeskifte i Syrien. Rusland og Syrien har været allierede siden 1980, da landet indgik en venskabsaftale med det daværende Sovjetunionen.
Præstestyret i Iran er en anden af Syriens regimes nære støtter i Mellemøsten. Iran spiller en nøglerolle i den syriske konflikt. Våben, penge, militærrådgivere, olie, overvågningsteknologi og politisk opbakning hører til den omfattende støtte, som Iran har ydet til det syriske regime. Ifølge Det amerikanske forsvarsministerium har Iran elitesoldater i Syrien, som hjælper med at træne den syriske hær.Den shia-muslimske milits Hizbollah i nabolandet Libanon støtter Assad-styret. Flere tusinde Hizbollah-krigere har deltaget i borgerkrigen på Assads side. I juni 2013 hjalp Hizbollah de syriske regeringsstyrker til en vigtig sejr, da man tilbageerobrede byen Qusair efter hårde kampe. Hizbollah har udkæmpet større kampe på vegne af Syriens præsident, Bashar al-Assad, særligt i de vestlige dele af landet og på grænsen til Libanon. Gruppens indblanding i den syriske konflikt er et ømtåleligt emne i Libanon, hvor befolkningen lige som i Syrien udgøres af blandt andre shia- og sunnimuslimer.
Oprørsgrupperne er en blandet gruppe. Nogle oprørere, der ønsker en eller anden form for frit demokrati, er samlet i Syriens Nationale Koalition, som anerkendes af en række vestlige og arabiske lande som den "legitime repræsentant" for Syrien. Oprørsstyrkerne er organiserede i Den Frie Syriske Hær, der består af et stort antal deserterede syriske soldater og officerer. Andre er islamiske grupper, nogle med tæt tilknytning til al-Qaeda, der også kæmper mod det syriske styre. Den vigtigste gruppe, Jabhat al-Nusra/al-Nusra Fronten, står på både FN's og EU's liste over terrororganisationer.
En anden islamisk gruppering er Syriens Islamiske Front, som er en paraplyorganisation for 12 forskellige salafist-grupperinger. Forholdet mellem de forskellige oprørsgrupper er anspændt. Der har været rapporter om kampe mellem oprørsgrupper indbyrdes. I juli 2013 henrettede islamistiske oprørere en leder af Den Frie Syriske Hær.Oprørerne er splittede i en række indbyrdes stridende fraktioner: sekulære nationalister (meget svage, men populære i Vesten), ”moderate” islamister, yderligtgående islamister (både med og uden tilknytning til al-Qaeda). Ifølge amerikanske efterretningskilder er der mere end 7.500 udenlandske jihad-krigere fra vestlige lande, der deltager i kamphandlingerne i Syrien.
Ifølge en rapport fra september 2013 er næsten halvdelen af oprørene tilknyttet yderliggående islamiske grupper, hvilket efterlader et fåtal i verdslige eller rent nationalistiske grupper. Ifølge undersøgelsen findes der op mod 1.000 forskellige oprørsgrupper, som har det fælles mål at vælte regimet. Men mens de moderate grupperinger ønsker et mere åbent og frit Syrien, kæmper islamist-grupperne for en islamisk stat.Den sunni-dominerede terrorgruppe Islamisk Stat (IS) dukkede op i Syrien i foråret 2013 og blev i begyndelsen hilst varmt velkommen af andre syriske oprørsgrupper. Dog valgte flere oprørsgrupper at indlede en omfattende anti-ISIS offensiv i januar 2014, hvilket har presset dem ud af store områder i Aleppo og i hele Idlib i den nordvestlige del af landet. IS står fast i Raqa, hvilket er gruppens højborg i det nordlige Syrien, og udøver en markant magt i Deir Ezzor i den østlige del af landet, tæt på grænsen til Irak. IS bekæmper både den syriske regeringshær og andre oprørsgrupper, og det vurderes at IS har over 40.000 krigere. Ifølge FN har IS begået forbrydelser mod menneskeheden.
Der har i flere årrækker været utilfredshed med landets sunni-muslimske flertal med alawitternes privilegier og Assad-styrets brutalitet. En opstand i byen Hama i 1982 blev slået brutalt ned. Omkring 10.000 mennesker blev dræbt, og dele af Hama blev jævnet med jorden af Assads styrker. I foråret 2011 begyndte syrere at demonstrere i flere byer, inspireret af det arabiske forår. Demonstrationerne blev slået hårdt ned, hvilket efterhånden førte til en væbnet modstand mod Assad-styret.
Soldater fra den syriske regeringshær, der deserterede og tog deres våben med, og tilrejsende, krigstrænede, islamiske krigere betød, at oprørerne efterhånden kunne danne hære og militser.
Den 13. december 2011 rapporterede FN, at 5.000 mennesker havde mistet livet i borgerkrigen. Mindst 300 var børn. FN's højkommisær for menneskerettigheder, Navi Pillay, kaldte situationen "utålelig". Pillay mente, at Syrien burde henvises til Den Internationale Straffedomstol, og at regimets systematiske drab var forbrydelser mod menneskeheden.Den 15. juli 2012 erklærede Den internationale Røde Kors Komité officielt konflikten i Syrien som en "ikke-international væbnet konflikt", den juridiske betegnelse for borgerkrig. Dermed er konflikten underlagt bestemmelserne i humanitær folkeret under Genevekonventionen og konflikten er dermed også underlagt bestemmelserne vedrørende krigsforbrydelser.
FN skønnede i december 2014, at borgerkrigen nu havde kostet ca. 220.000 mennesker livet, mens mere end 12 millioner mennesker havde behov for humanitær bistand.
Langs grænserne mod Tyrkiet og Irak, og i de store byer, bor der mange kurdere (der bor skønnet 1-2 millioner kurdere i hele Syrien). Kurderne har, sammen med turkmenere, kristne assyrere og sunni-muslimer, været undertrykt af Baath-regimet, som er baseret på arabisk nationalisme. Efter udbruddet af borgerkrigen bevilgede Bashar Assad syrisk statsborgerskab til ca 300.000 statsløse kurdere. Sommeren 2012 blev syriske styrker trukket ud af kurdiske områder i nordøst og kontrollen overladt til det kurdiske parti PYD, som er allieret med PKK i Tyrkiet.
Forholdet mellem PYD og regimet i Damaskus er uklart. Den syriske regering har fortsat soldater og sikkerhedsstyrker i Qamishli, men andre steder har der været kampe mellem PYD og regeringsstyrkerne.
I januar 2014 erklærede PYD, at der var indført selvstyre i syrisk Kurdistan under navnet Rojava (syrisk Kurdistan). PYD-leder Salih Muslem understreger, at selvstyret ikke rokker ved Syriens internationalt anerkendte grænser. Rojava omfatter tre regioner under kurdisk kontrol. Vigtigst er området i nordøst, Jazeera, med center i Qamishli. Desuden omfatter det to mindre områder; Afrin nord for Aleppo og Kobane mellem Aleppo og Qamishli. Der blev organiseret valg til lokale forsamlinger i Jazeera-kantonen i marts 2015.
I efteråret 2014 indledte ISIL et omfattende angreb på kantonen Kobane (Ain al-Arab). ISIL erobrede hurtigt landsbyerne omkring og trængte ind i selve bykernen. Kurdiske styrker tilhørende partiet PYD gjorde desperat modstand og kæmpede fra hus til hus mod overlegne styrker. Forsvaret fik efterhånden hjælp fra amerikanske og franske fly, som bombede ISILs stillinger.
Tyrkiske styrker spærrede grænsen nord for byen og forhindrede forsyninger i at nå frem til forsvarerne. Men i december gav Tyrkiet efter for internationalt pres og tillod 200 peshmergas, kurdiske styrker fra Irak (se mere om den irakiske borgerkrig), at rykke ind i Kobane med tungere våben. Også arabiske og assyriske militser støttede forsvarerne.
ISIL blev i løbet af januar presset ud af byen og i løbet af februar og marts generobrede de kurdiske styrker også stor områder omkring byen, mens ISIL blev drevet over til Eufrats vestre bred. I maj/juni 2015 kæmpede YPG sig frem fra begge sider til byen Tel Abyad (Kurdisk: Gire Spi). Dette åbnede forbindelsen mellem Kobane og de kurdiske områder i Jezira samtidig, som de spærrede ISILs adgang til en vigtig grænseovergang til Tyrkiet.
Det syriske borgerkrig har fået betydelig international opmærksomhed, og både den syriske regering og oppositionen har fået støtte, militært, logistisk og diplomatisk, fra udlandet.
Blandt andet Iran, Kina og Rusland har givet økonomisk støtte til regeringssiden, mens i særdeleshed Saudi-Arabien, Qatar, Jordan, Tyrkiet og andre sunnitiske regimer og grupper samt nogle vesteuropæiske lande, blandt dem USA, har ydet støtte til oprørererne.
Regimet fik i løbet af sommeren 2015 betydelig politisk og militær støtte fra Rusland, og 30. september fik Rusland tilladelse fra sin nationalforsamling til at gennemføre militære operationer i Syrien, kort efter bombede russiske fly de første mål.
Den islamiske republik Iran er tidligt blevet beskyldt for at være involveret i oprøret på Assads side. USAs præsident Barack Obama anklagede Iran for hemmeligt at supplere Assad i hans forsøg på at slå oprør ned. Den amerikanske ambassadør Susan Rice har hævdet, at der er påvist en aktiv iransk involvering i Syrien til støtte for det siddende regime. Irans revolutionsgarde er også blevet anklaget for at bidrage med at slå det syriske oprør ned efter ordre fra Ali Khamenei.Iran reagerede på anklagerne ved at benægte landet er involveret i Syrien, og landets udenrigsministerium udtrykte tro på at syrerne egenhændigt kunne løse interne konflikter. Iranerne svarede igen ved at anklage USA for dobbeltmoral ved at støtte en række andre despoter som har slået lignende oprør ned.I 2012 udgav Revolutionsgarden på deres hjemmeside en pressemeddelelse hvor reservekommandant over Revolutionsgarden, general Ismail Qa'ani, udtalte at "om den islamiske republik ikke var tilstede i Syrien, ville massakrerne på civile være dobbelt så slemme" og "[Iran] har fysisk og ufysisk stoppet oprørerne i at dræbe mange flere blandt det syriske folk". Meldingen blev nogen timer efter slettet igen fra Revolutionsgardens side, der er ikke andre medier, som har rapporteret om udtalelsen.
I september 2011 blev syv døde Hizbollah-krigere fløjet ud af Syrien og begravet i Beirut, og de skulle angivelig have været indblandet i kamphandlinger i landet. Hizbollah bliver også anklaget af den syriske opposition for at bombardere dem med Katjusja-raketter. Den 22. januar udtalte en talsmand for Irans revolutionsgarde at Hizbollah havde sendt styrker til Syrien efter forespørgsel fra Iran.[kilde mangler]Den syriske opposition har tidligere også anklaget Hizbollah for at sende 2000 krigere til Syrien for at hjælpe Assad med at slå oprøret ned. Organisationen er tidligere blevet beskyldt for lignende aktiviteter i Iran af den iranske opposition. Hizbollah afviste imidlertid anklagerne på dette tidspunkt og hævdede, at det hele har sin baggrund i rene konspirationsteorier. Syriens udenrigsminister har også benægtet, at Hizbollah har været involveret i kamphandlinger i landet.
Islamisk stat i Irak er en gruppe bestående af tidligere Irakiske al-Qaeda-oprørere og andre jihadistiske sunni-militsgrupper. Deres nye leder Abu Bakr al-Baghdadi meddelte i april 2013, at han ville sammenlægge sin organisation med den salafistiske oprørsgruppe Jabhat al-Nusra, som deltog i borgerkrigen mod den sekulære regering i Syrien, hvilket medførte et symbolsk navneskifte til Islamisk Stat i Irak og Levanten (det vil sige Stor-Syrien), også kendt som Islamisk Stat i Irak og Syrien (ISIS). Sammenlægningen blev dog afvist af Jabhat al-Nusra, og også al-Qaedas leder Ayman al-Zawahiri tog afstand fra den, men navneskiftet gennemførtes trods den udeblevne organisatoriske forandring. Forholdet til Jabhat al-Nusra har der efter været anset som anstrengt, og de to opererer uafhængigt af hinanden. I juni 2013 meddelte al-Baghdadi, at han nægtede at anerkende Ayman al-Zawahiris' ordre om at opgive forsøget på en sammenlægning med Jabhat al-Nusra. I januar 2014 offentliggjordes planer om at udvide gruppens virkeområde til Libanon for at ramme Hizbollah og dettes allierede.
I april 2011 afslørede WikiLeaks, at USA havde finansieret syriske oppositionsgrupper med millioner af dollars. I maj 2011 hævdede den syriske regering, at de havde arresteret eller dræbt en række udlændinge med forbindelser til terrorceller, som angivelig skulle have dræbt politibetjente og militærpersoner, og enkelte har anklaget USA for at have forbindelser med disse celler. Den syriske opposition har også anklaget USA for at være indirekte involveret ved forsøg på at planlægge nogle retningslinjer, som på sigt skulle gøre Syrien til et semi-demokrati, hvor Assad beholder magten. USA har afvist anklagerne.
Store dele af kamphandlingerne i Syrien er hidtil blevet udkæmpet i landets nordlige dele, nær den tyrkiske grænse. Tyrkiet havde i 2011 modtaget omkring 100.000 flygtninge , og begge lande havde mobiliseret tropper til grænseområderne. Det er fra tyrkisk side blevet krævet, at Assad-regimet trækker sine styrker bort fra grænsen, og den syriske regering har udtrykt bekymring over for et påstået tyrkisk forsøg på at skaffe en flyveforbudszone på syrisk territorium. Den tyrkiske regering har afholdt krisemøde om situationens udvikling, og USA udenrigsminister Hillary Clinton har udtrykt bekymring over den spændte situation.I begyndelsen af oktober 2012 fløj der flere granater over på tyrkisk territorium fra syrisk side, fem tyrkiske borgere blev dræbt. Angrebet blev fordømt af FN og NATO, Tyrkiet svarede igen ved at besvare ilden. Syriens Assad-regime har sagt at det var uheld..
Efter oberst Muammar al-Gaddafis regime faldt som en konsekvens af borgerkrigen i Libyen som en del af det arabiske forår, har Libyen været styret af det nationale overgangsråd ledet af Mustafa Abd al-Jalil. Libyen skulle have hjulpet oprørerne i Syrien ved at sende dem våben og frivillige for at kæmpe imod Assads regime.
ISIL skulle angiveligt have modtaget støtte fra en række privatpersoner i de sunn-muslimske Golfstater. I et interview beskyldte Iraks shiamuslimske premierminister Nouri al-Maliki de sunnimuslimske stater Saudi-Arabien og Qatar for at støtte ISIL.
 Den 21. august 2013 slog et kemisk angreb hundredvis af civile ihjel i flere af Damaskus' forstæder. Mindst 355 blev dræbt, anslog Læger uden Grænser. Oppositionsgrupper i Syrien sagde, at "antallet af døde snarere er omkring 1.300." I de efterfølgende dage slap flere billeder ud fra Syrien, der viste folk, der var døde uden et eneste sår på kroppen. Videoer viste børn, der gispede efter vejret og havde fråde om munden.Det kemiske angreb uden for Damaskus fik vestlige lande til at true Syrien med militær indgriben. USA's udenrigsminister, John Kerry, anklagede Assad-regimet for en "vilkårlig nedslagtning af civile" og kaldte forsøgene på at skjule beviserne for en "kujonagtig forbrydelse".Den 26. august 2013 oplyste den amerikanske udenrigsminister John Kerry på en pressekonference, at der forelå beviser for, at det syriske regime havde benyttet giftgas i et angreb på civilbefolkningen den 21. august 2013, og at USA ville reagere herpå. Præsident Obama meddelte senere den 31. august 2013, at han ville overlade det til Kongressen at træffe beslutning om en militæraktion rettet mod Syrien.
I september 2013 fik FN en gruppe våbeninspektører på plads i Syrien. Gruppen bestod primært af eksperter fra Organisationen for forbud mod kemiske våben (OPCW), og havde til opgave at kontrollere, om der blev brugt kemiske våben og farlige gasser i Syrien. Den 11. september 2013 foreslog Rusland at lade Syriens kemiske våbenlagre komme under international kontrol. Syrien, Iran, Kina og USA accepterede forslaget, og et militært angreb så ud til at være afværget.
Den 21. januar 2014 blev omfattende billedmateriale af torturofre frigivet. Dette fik advokater til at beskylde Assad for krigsforbrydelser. Advokaterne mente, at der var beviser for, at Assads regime havde stået for systematiske drab på omkring 11.000 fanger. Beviserne stammede fra en fotograf, der var afhopper fra det syriske militærpoliti og senere havde samarbejdet med en oppositionsgruppe. Han havde leveret tusindvis af gruopvækkende billeder og fortrolige filer, som var smuglet ud af Syrien på usb-nøgler.
Billederne og dokumenterne omhandlede fanger, der havde mistet livet fra marts 2011 til august 2013, mens de havde været tilbageholdt. Mens pårørende blandt andet fik at vide, at fangerne var døde af "hjerteanfald" eller "vejrtrækningsproblemer", viste billederne noget helt andet.
De fleste af ofrene var yngre mænd, og flere af ligene var udmagrede, stænket til med blod og bar tegn på tortur. Nogle havde ingen øjne, mens andre tilsyneladende var blevet kvalt, havde fået stød eller blevet slået med stumpe genstande. Eksperter vurderede, at de nyeste torturbilleder var nogle af de mest detaljerede beviser for krigsforbrydelser og langt mere omfattende end noget andet, man hidtil var stødt på i konflikten.
I årene 2011 til 2014 blev ca. 11½ million mennesker, det vil sige næsten halvdelen af den syriske befolkning drevet på flugt. Af disse var ca. 7½ million på flugt internt i Syrien. FN estimerede i december 2014, at over 220.000 mennesker var blevet dræbt i konflikten, mens mere end 12 millioner mennesker havde brug for humanitær assistance i Syrien. I 2017 var disse tal steget til hhv. over 400.000 dræbte og 13½ millioner flygtninge, som havde brug for hjælp.
De fleste flygtninge fra den syriske borgerkrig søgte asyl. 86% har opholdt sig i nærområderne, hvor der er oprettet permanente flygtningelejre.Mange af de syriske flygtninge, der søgte mod Europa, er bådflygtninge, der krydser Middelhavet under stor risiko for at lide druknedøden. I 2014 ankom 170.000 bådflygtninge til Italien, hvoraf størsteparten var fra Syrien, og i alt har ca. 270.000 syriske flygtninge søgt asyl i Europa fra marts 2011 til august 2015.Fordelingen af flygtninge i EU skulle ske i henhold til Dublin-aftalen, som flere EU-lande ønsker genforhandlet med henblik på en mere proportional fordeling af flygtninge mellem landene. I september 2015 lukkede flere lande grænserne for flygtninge. Ungarn opsatte pigtråd ved grænsen til Serbien, mens Østrig, Holland og Tyskland indførte midlertidig grænsekontrol.
15. marts 2011: Demonstrationer bryder ud i Daraa, efter at unge anholdes for at male revolutionære slagord. Sikkerhedsstyrker skyder flere mennesker i Daraa, hvilket udløser flere demonstrationer.
30. marts 2011: Syriens præsident Bashar al-Assad beskylder i en sjælden tale til parlamentet "fjender" og rænkesmede for at stå bag uroen i Syrien.
21. april 2011: Syriens præsident, Bashar al-Assad, ophæver landets 48-årige undtagelsestilstand.
8. maj 2011: Kampvogne ruller ind i Deraa, Homs og Damaskus' forstæder. Samtidig indefryser EU Bashar al-Assads penge i Europa og strammer sanktioner mod landet.
18. maj 2011: USA pålægger sanktioner mod den syriske præsident og seks embedsmænd.
20. juni 2011: Assad nægter at reformere Syrien, mens det befinder sig i en tilstand af "kaos". Han siger dog, at samtaler kan føre til en ny forfatning og bringe Ba'ath-partiets magtmonopol til ende.
Juli 2011: Omfattende demonstrationer i hele landet. Demonstrationerne kommer efter, der i flere måneder har været voldsomme sammenstød mellem oprørere og militær. Opstanden eskalerer med store demonstrationer i Syriens største by Aleppo. For første gang sætter Assad kampvogne ind mod oprørere i byen Hama.
August 2011: USA's præsident, Barack Obama, opfordrer for første gang direkte Syriens præsident til at opgive magten. Frankrigs præsident, Tysklands kansler og Storbritanniens premierminister beder i en fælles erklæring Bashar al-Assad om at træde tilbage.
September 2011: EU indsætter en række sanktioner mod Syrien og forbyder import af syrisk olie.
Oktober 2011: FN forsøger at fordømme Bashar al-Assads behandling af demonstranter gennem en resolution, men Kina og Rusland nedlægger veto. Det oppositionelle Syriens Nationalråd dannes.
November 2011: FN siger, at urolighederne nu har kostet 3.000 mennesker livet siden marts 2011.
December 2011: Regimet i Damaskus tillader observatører fra Den Arabiske Liga at opholde sig i landet. Observatørerne bliver voldsomt kritiseret for deres arbejde af både menneskerettighedsorganisationer og den syriske opposition.
10. januar 2012: I en tale på tv fastslår Assad, at han vil takle terrorisme med en "jernnæve".
Februar 2012: Et angreb på oprørsbyen Homs koster 217 mennesker livet. Rusland og Kina nedlægger veto mod en resolution, der fordømmer Syriens regime.
21. marts 2012: FN anslår, at flere end 8.000 personer er døde efter et års uroligheder.
April 2012: FN's tidligere generalsekretær Kofi Annan får gennemført en våbenhvile, men kamphandlingerne fortsætter. FN sender 300 observatører til Syrien for at overvåge våbenhvilen.
Maj 2012: 108 personer bliver rapporteret dræbt i Houla-massakren, der chokerer hele verden. Mange af ofrene er kvinder og børn. FN holder senere syriske soldater og militser ansvarlige.
Juni 2012: Præsident Bashar al-Assad erkender, at Syrien står over for en reel borgerkrig. FN trækker sine observatører ud af landet på grund af tiltagende kampe. Samme måned nedskyder Syrien et tyrkisk fly nær grænsen. Nedskydningen optrapper konflikten mellem Tyrkiet og Syrien.
Juli 2012: Angreb i hovedstaden Damaskus dræber tre højtstående sikkerhedschefer, deriblandt forsvarsministeren og Assads svoger. Samtidig begynder kampen om Syriens største by Aleppo i den nordlige del af landet. FN anslår nu at 20.000 mennesker har mistet livet i konflikten. Assad beskylder USA for at hjælpe "bander" med at destabilisere hans land i et tv-interview med tyske ARD.
August 2012: En rapport fra FN's menneskeretsråd slår fast, at begge parter i den syriske konflikt er skyldige i krigsforbrydelser. Såvel regeringstropperne som Shabiha-militsen er skyldige i mord, tortur og seksuel vold, konkluderes det. Hundredvis bliver dræbt, da soldater stormer Damaskus-forstaden Daraya. På YouTube rapporteres der om en decideret massakre i byen. FN anslår, at antallet af flygtninge i Syriens direkte nabolande har passeret 200.000. Flygtningene kommer både til Tyrkiet, Jordan, Irak og Libanon.
September 2012: Syriens regering bomber landets største by Aleppo, hvor oprørere har angrebet militærbaser. Nogle af de hårdeste kampe mellem regeringsstyrker og oprørsgrupper foregår i Aleppo i det nordvestlige Syrien. 26. september er den blodigste dag i konflikten, hvor flere hundrede bliver dræbt – heriblandt 300 civile.
Oktober 2012: Oprørere og Syriens styre enes om en midlertidig våbenhvile under den fire dage lange muslimske højtid Eid. Våbenhvilen varer kun en enkelt dag. Dødstallet har nu rundet 40.000, og både oprørere og styret kritiseres for at begå systematiske krigsforbrydelser. Det syriske militær indsætter for første gang kampfly i tæt beboede områder, da Damaskus-forstaden Jobar bombes.
November 2012: Oppositionsgrupper går sammen i Den Nationale Koalition af Syriske Revolutions- og Oppositionsstyrker. FN anslår, at over 2,5 millioner syrere nu er fordrevet fra deres hjem inden for landets grænser. Omkring 430.000 syrere er flygtet til nabolandene. Flygtningestrømmene er en voldsom udfordring for Syriens nabolande.
December 2012: USA anerkender koalitionen som "legitim repræsentant" for det syriske folk. Syriske regeringsstyrker affyrer for første gang Scud-missiler mod oprørerne, regimet i Syrien benægter dog.
Januar 2013: I Aleppo dræber to bomber på byens universitet 82 studerende og sårer mindst 160. FN anslår, at det samlede dødstal har passeret 60.000. Mindst 100 mennesker bliver dræbt og brændt i deres hjem i Haswiya, tæt på byen Homs. Israelske kampfly bomber et militært forskningscenter i hovedstaden Damaskus.
Februar 2013: Knap to år efter, at borgerkrigen begyndte, anslår FN's sikkerhedsråd, at antallet af dræbte civile nærmer sig 70.000.
April 2013: Storbritannien og Frankrig informerer FN om, at der er troværdige beviser på, at Syrien har brugt kemiske våben i konflikten. Udmeldingen bliver tolket som et tegn på, at den vestlige koalition nærmer sig et militært angreb på Syrien.
Maj 2013: Israel gennemfører igen bombeangreb i Syrien. Denne gang bomber Israel for at stoppe missiltransporter til Hizbollah i Libanon. Det Syriske Observatorium for Menneskerettigheder vurderer, at mindst 42 syriske regeringssoldater blev dræbt ved angrebet. EU lader en våbenembargo over for de syriske oprørere udløbe. Flere end 1,5 millioner syrere er flygtet, lyder det i FN-rapport. Assad antyder, at Rusland har sendt lovede jord til luft-missiler til Syrien i et interview med Hizbollahs tv-kanal Al-Manar. Han siger også, at der er "populært pres" for at åbne en militær front mod Israel i Golan, som den jødiske stat indtog i 1967.
Juni 2013: Syriske oprørsstyrker går til angreb på alawitter, det etniske mindretal, som præsident Assad tilhører. Storbritannien, Frankrig og USA afleverer en liste til FN med detaljer om 10 episoder, hvor det syriske regime har brugt kemiske våben. Efter flere måneders intense kampe erobrer Assads styrker i samarbejde med Hizbollah den strategisk vigtige by Qusair tæt på grænsen til Libanon. FN oplyser, at krigen i Syrien har kostet over 90.000 mennesker livet og advarer om flere blodsudgydelser, fordi Assad-styrkerne forbereder en offensiv i oprørernes hovedby Aleppo.
Juli 2013: Ifølge FN er over 100.000 mennesker nu blevet dræbt i konflikten. Alene under fastemåneden Ramadan dræbes over 2.000 i Syrien. Igennem længere tid ser det ud til, at Assads styrker får mere og mere kontrol over kampene med oprørerne. Den syriske opposition vælger en ny leder, Ahmad al-Jarba, som er støttet af Saudi-Arabien. Den syriske flygtningekrise anses nu af FN for at være den værste, siden folkedrabet i Rwanda i 1994.
18. august 2013: FN's eksperter i kemiske våben ankommer til Damaskus for at undersøge, om der er blevet brugt giftgas.
21. august 2013: En forstad i Damaskus, der er kontrolleret af oprørerne, bliver beskudt med kemiske våben. Ifølge USA bliver over 1.400 mennesker dræbt. Det er det værste angreb med kemiske våben i 25 år.
24. august 2013: Ifølge Læger Uden Grænser har hospitaler i Damaskus behandlet flere end 3.000 patienter, der udviste symptomer på nerveforgiftning. 355 af patienterne døde.
30. august 2013: USA's udenrigsminister, John Kerry, fremlægger en amerikansk efterretningsrapport om brugen af kemiske våben i Syrien. Rapporten placerer skylden for det kemiske angreb hos Syriens præsident Assad.
31. august 2013: Barack Obama siger i en tale, at han i Kongressen vil gennemføre en afstemning om en militæraktion mod det syriske styre. Afstemningen bliver dog aldrig gennemført.
11. september 2013: Rusland foreslår at lade Syriens kemiske våbenlagre falde under international kontrol. Syrien, Iran og USA accepterer forslaget. Et militært angreb ser ud til at være afværget.
17. september 2013: FN rapport konkluderer, at der er brugt kemiske våben i Syrien. Rapporten slår fast, at der blev brugt sarin ved angrebet den 21. august 2013, men ikke af hvem.
18. september 2013: Syriens præsident Assad siger i et interview til Fox News, at Syrien er klar til at destruere sine kemiske våben. Ifølge præsidenten vil det tage op mod et år at få dem destrueret.
27. september 2013: FN's Sikkerhedsråd pålægger Syrien at fjerne sine kemiske våben. Det syriske regime vil overholde vedtagelsen og afleverer senere en plan for, hvordan arsenalerne skal destrueres.
28. september 2013: FN's Sikkerhedsråd når til enighed om, at Syriens kemiske våben skal fjernes. Det er første gang i den over to år lange borgerkrig, at FN's Sikkerhedsråd er nået til enighed om en resolution over for Syrien.
1. oktober 2013: Flere end 115.000 mennesker er blevet dræbt i den mere end to et halvt år lange borgerkrig i Syrien. Blandt de omkomne er titusindvis af soldater, oprørere og civile, oplyser Syriens Observatorium for Menneskerettigheder. Våbeninspektører ankommer til Syrien. De skal sikre implementeringen af FN's Sikkerhedsråds resolution om, hvordan Syriens kemiske våben skal destrueres.
5. oktober 2013: Geneve II, Den internationale fredskonference, der skulle have skabt fred i borgerkrigen, bliver udskudt.
8. oktober 2013: FN forudsiger, at konflikten i Syrien vil eskalere og tvinge yderligere over fire millioner indbyggere til at forlade deres hjem i 2014. I gennemsnit flygter 5.000 mænd, kvinder og børn til et af Syriens nabolande hver eneste dag.
27. oktober 2013: Det syriske regime afleverer en erklæring om Syriens kemiske våbenprogram og en plan for, hvordan programmet og arsenalerne destrueres.
31. oktober 2013: Dødstallet i krigen runder nu 120.000. Over 42.000 af de døde er civile – heriblandt 6.365 børn.
November 2013: FN's generalsekretær, Ban Ki-moon, meddeler, at Assad og oppositionen i Syrien har sagt ja til fredsforhandlinger for første gang i to år. FN anmoder Danmark om hjælp til at bortskaffe kemiske våben i Syrien. Forsvarsminister Nicolai Wammen tilkendegiver, at man har i sinde at bidrage med både søtransport og soldater, hvis det bliver aktuelt. Syriens hær generobrer nøglebase i Aleppo.
2. december 2013: FN anklager for første gang Syriens præsident for at have begået krigsforbrydelser.
4. december 2013: NATO og Rusland udtrykker fra deres fælles udenrigsministermøde i Bruxelles fredag fornyet opbakning til planen for destruktion af Syriens kemiske våben.
13. december 2013: FN's våbeninspektører siger, at kemiske våben er anvendt flere gange i Syrien-konflikten.
30. december 2013: For første gang besvarer Libanon syriske luftangreb på libanesisk territorium.
Januar 2014: Regering og oprørere opnår enighed om at hjælpe indbyggerne i den krigshærgede og belejrede by Homs. Dokumenter og billeder fra Syrien viser, at regimet har udøvet omfattende tortur og systematisk drab på 11.000 fanger. Ifølge internationale topadvokater er det nok til at anklage regimefolk for alvorlige krigsforbrydelser. Kort før den planlagte fredskonference presser USA FN til at udelukke Iran.
Februar 2014: Der er fortsat voldsomme kampe mellem oprørernes og regeringens styrker. I slutningen af februar udfører styret et bagholdsangreb, hvor 175 oprørssoldater bliver slået ihjel. Militærchefen for Syriens Frie Hær, Selim Idriss, bliver fyret og erstattet med Abdel al-Ilah la-Bachir. Fyringen sker angiveligt på grund af manglende resultater på slagmarken. Det syriske regime forklarer, at man er bagud med at overlevere kemiske våben på grund af sikkerhedssituationen i landet. Den 10. februar genoptages fredskonferencen i Geneve men slutter fem dage efter uden resultater eller en dato for nye forhandlinger. FN dokumenterer overgreb på børn i Syrien. Oprørerne i Syrien rekrutterer flygtningebørn i nabolandene, og den syriske regeringshær fængsler og torterer børn med tilknytning til regimets modstandere ifølge FN. En våbenhvile omkring Homs tillader over 1.000 mennesker at forlade byen, der har været belejret i 18 måneder og at nødhjælp kan komme ind i byen.
Marts 2014: En ny rapport fra Red Barnet, der beskriver de katastrofale konsekvenser for især børnene i det borgerkrigshærgede land, konkluderer, at knap 60 % af Syriens hospitaler ikke længere fungerer, og næsten halvdelen af landets læger er flygtet. Samtidig er der sjældent bedøvelse nok til alle. Derfor vælger nogle patienter frivilligt at blive slået bevidstløse med metalstænger, hedder det i rapporten. Flere organisationer har oplyst, at Syriens hær bruger sult mod civile som et våben i krigen. Blandt andet Amnesty International, der oplyser, at familier i Yarmuk spiser hunde og katte. En gruppe nonner bliver frigivet efter tre måneder i fangenskab. De blev taget til fange i den kristne by Maaloula nord for Damaskus, af hvad der menes at være islamistiske Jabhat al-Nusra oprørere. Tidsplanen for destruktionen af det syriske styres kemiske våben skrider igen. Anlæg til produktion af kemiske våben, som Syrien skulle have destrueret senest den 15. marts, kan ikke nå at blive ødelagt. Tre år efter krigens start anslår FN's Flygtningehøjkommissariat (UNHCR), at flere end ni millioner mennesker er flygtet fra deres hjem i Syrien.
21. april 2014: Parlamentsformanden oplyser, at der bliver præsidentvalg i Syrien 3. juni. Præsident Bashar al-Assad genopstiller.
27. april 2014: Ved deadline for destruktion af landets kemiske våben var 92,2 % destrueret, oplyser kontrollanter.
4. maj 2014: Syriske oprørere har indgået en aftale med regeringen om en tilbagetrækning fra byen Homs, der har været belejret i to år.
4. juni 2014: Assad vinder præsidentvalget stort. Formanden for det syriske parlament oplyser, at Bashar al-Assad har fået knap 90 procent af stemmerne.
19. august 2014: Den amerikanske journalist James Foley bliver henrettet af Islamisk Stat, der hævdede, at det var gengældelse for USA's luftangreb mod IS i Irak.
27. august 2014: Islamisk Stat henrettede 160 syriske regeringssoldater tre forskellige steder i Raqa-provinsen. Soldaterne blev nogle dage tidligere taget til fange i forbindelse med kampe ved den vigtige flybase Taqba i nærheden af byen Raqqa i det nordlige Syrien. Der opholdt sig 1.400 syriske soldater på flybasen, da den blev angrebet af IS. 200 af dem blev dræbt på stedet, mens 700 tog flugten og reddede livet. Af de resterende 500 blev mange taget til fange, da de forsøgte at krydse et ørkenområde for at nå territorium, som den syriske regeringshær fortsat kontrollerer.
23. september 2014: USA bombede sammen Saudi-Arabien, De Forenede Arabiske Emirater, Jordan, Bahrain og Qatar IS-positioner i Syrien. I en erklæring fra det amerikanske militær hedder det, at snesevis af mål blev ødelagt eller beskadiget ved byerne Raqqa, Deir al-Zor, Hasakah og grænsebyen Albu Kamal. Målene var især krigere fra Islamisk Stat, træningslejre, hovedkvarterer, kommandocentraler og kontrolfaciliteter, som Islamisk Stat har oprettet. Der blev desuden affyret 47 Tomahawk-krydsermissil er fra amerikanske krigsskibe i Det Røde Hav og i Det Nordarabiske Hav. Luftangrebet i Syrien under USA's ledelse dræbte mindst 120 militante islamister. De dræbte er mindst 70 medlemmer af Islamisk Stat (IS). Desuden skal 50 militsfolk fra Nusra-Fronten, som har bånd til al-Qaeda, også være blevet dræbt. Mindst 300 skal være blevet såret under angrebene, heraf 100 alvorligt.
25. september 2014: Den syriske regeringshær vinder fuld kontrol over et område nordøst for Syriens hovedstad, Damaskus, der tidligere har været kontrolleret af oprørere. Der er tale om området Adra al-Omalia, som ligger omkring 30 kilometer fra Damaskus. I området ligger byen Adra, som oprørerne vandt kontrol over i december 2013. Byen er placeret på et strategisk vigtigt sted i forhold til Damaskus og har tidligere være brugt som affyringsrampe for angreb mod den syriske hovedstad.
1. februar: Syriens væbnede styrker erobrer i samarbejde med Hizbollah byen Ma'dar tæt på Zabadani, som ligger tæt på den Libanesiske grænse.
2. februar: Som følge af en række sejre foretaget af pro-Assad-styrker, er der opstået kampe tæt på byen Zabadani. Det er Syriens væbnede styrker og Hizbollah som støder ind i al-Qaeda gruppen Jabhat Al-Nusra.
4. februar: Den syriske hær bomber byen Douma, tæt på Damaskus og mobiliserer NDF i området. En række små byer omkring Kobane bliver samtidig befriet fra IS efter måneders belejring.
8. februar: Den syriske hær opliver deres offensiv ved Daraa og angriber Kafr Shams, Deir al-Adass og Al-Mashara
9. februar: Efter intense kampe i Daraa-regionen skifter den syriske hær fokus fra Kafr Shams og Kafr Nasij til byen Zamrim.
13. februar: Den syriske hær fortsætter deres offensiv i Daraa-regionen og sætter nye angreb ind mod Kafr Shams
14. februar: Oprørsgruppen Jabhat Al-Nusra indleder en modoffensiv mod Deir al-Adass. Den syriske hær svarer igen med massive bombninger fra luften og jorden.
16. februar: Den syriske hær modtager mange forstærkninger ved deres positioner i Aleppo. Små kampe bryder ud som kan være starten på ny offensiv.
17. februar: Den syriske hær indleder en offensiv for at omringe byen Aleppo. De erobrer bydelene Rityan, Bashkoy, Dweir al-Zaytoun og Hardatnin i det vestlige Aleppo.
18. februar: Den Frie Syriske Hær indleder et modangreb mod Rytian, Hardatnin og al-Mallah i Aleppo for at forhindre en total omringning.
19. februar: Bydelene Rityan og Al-mallah bliver tilbageerobret af Jabhat Al-Nusra. Regeringen stopper sin offensiv og fokuserer i stedet for på at forsvare sine nye militære positioner.
20. februar: Syriens hær indleder en ny offensiv mod al-Mallah, som de taber. Oprørerne generobrer Hardatnin. Syriens hær sender i stedet forstærkninger til Bashkoy efter hårde kampe i bydelen.
21. februar: Tyrkiske soldater krydser grænsen til Syrien for at evakuere Suleiman Shahs grav. En tyrkisk soldat dør i løbet af operationen som følge af et uheld.
23. februar: Den kurdiske militær-organisation YPG fortsætter sin offensiv i Kobane mod IS.
24. februar: YPG møder større modstand i deres offensiv mod al-Hasakah. Imens sender den syriske hær forstærkninger til Aleppo for at puste liv i den ellers mislykkedes offensiv.
25. februar: Jabhat al-Nusra annoncere deres offensiv i regionen Idlib. Målet er at erobre byerne Kafarya og Fa'ah.
27. februar: Sammenstød mellem Jabhat al-Nusra og Harakat fortsætter i Rif Aleppo. Imens erobrer YPG byen Tall Hamis, efter at IS har valgt at trække sig tilbage. I Daraa har den syriske hær i løbet af natten erobret Sabsaba og Habbariya, i samarbejde med Hizbollah.
28. februar: Den syriske hær og Jabhat al-Nusra støder sammen i Daraa. Samtidig får al-Nusra overrumplet oprørsgruppen Harakat Hazm i Aleppo.
1. marts: Harakat Hazm annoncerer sin opløsning og sender sine sidste krigere ind i den nye oprørsgruppe Jabhat al-Shamiya, der fortsætter med at kæmpe mod Jabhat al-Nusra.
3. marts: En brigadegeneral ved navn af Ali Darwish, bliver snigmyrdet i Bab al-Touma af tilhængere til Ahrar ash-Sham.
4. marts: Regeringen fortsætter sin offensiv i Daraa, hvor de lancerer angreb på Kafr Shams, Kaft Nasij og omkringliggende højdedrag.
5: marts: Syriens luftvåben angriber Jabhat al-Nusra og dræber deres militærchef Abu Hammam al Shami og tre andre højtstående profiler.
6. marts: NDF kommer i sammenstød med oprørere i Latakia nær bjerget Durin. Imens har Hizbollah lanceret et nyt angreb på Kaft Nasijj i Daraa,
7. marts: Endnu et luftangreb udført af regeringens tropper dræber to IS-ledere. Kampe omkring Aleppo opstår, men uden det store resultat.
9. marts: Kampene i Aleppo fortsætter - Jabhat al-Nusra presser regeringens tropper tilbage og besætter en del af byen Handarat. I det østlige Ghouta skifter oprørsgruppen Jaish al-Ummah side i krigen og bliver i stedet en del af NDF.
10. marts: Kampe i Aleppo fortsætter, og der bliver rapporteret om mange tab. Sidst på dagen er situationen den samme som før.
12. marts: Terrorgruppen Jabhat al-Nusra begynder at trække sig tilbage fra Handarat i Aleppo.
13. marts: Med støtte fra NDF lancerer den syriske hær en modoffensiv i det sydlige Handarat i Aleppo. I Rif Damashiq skifter oprørsgruppen Liwa Hatin side og støtter nu præsident Bashar al-Assad.
14. marts: Den syriske hær lancerer en række modoffensiver i Handarat i Aleppo og generobrer Tall Madafaa øst for Handarat. Kampe i Daraa begynder ligeledes, efter at den syriske hær lancerer en offensiv mod Kafr Shams.
13. september kom det frem, at Rusland havde bygget en militærbase ved den militære flybase Hmaymeen i Latakia-provinsen ved havnebyen Latakia, som er en af magtbaserne for Bashar al-Assads regime. Det skete efter, at regeringshæren havde tabt en flybase i Idlib-provinsen efter to års belejring. Rusland bekræftede oprettelsen af det militære støttepunkt og også, at landet sendte våben til Assad, men hævdede, at de russiske våben var øremærkede til bekæmpelse af terrorisme i det krigshærgede Syrien, hvor grupper som Islamisk Stat og Nusra-fronten havde erobret store områder. Rusland angav ligeledes at have sendt militæreksperter til landet.
6. oktober opsporede det russiske statsfinansierede medie RT manden bag Det Syriske Observatorium for Menneskerettigheder, som opfølgning på en kritisk dækning fire dage tidligere. RTs dækning problematiserer vestlige mediers ukritiske brug af tal og oplysninger fra observatoriet, der drives af en syrier fra sin hjemmeadresse i England og ikke har været i Syrien siden 2000 .
Den 13. november 2015 gennemførte kurdiske peshmerga-soldater med støtte fra Yazidi-militsfolk et vellykket angreb på ISIL i Sinjar, hvilket endte med kurdisk sejr. Ifølge nyhedsbureauet AFP havde IS mellem 300 og 400 militsfolk stationerede i byen. I 2014 havde IS jaget tusindvis af yazidier ud af byen under trusler om, at de ville blive slået ihjel med mindre, de konverterede til IS' radikale fortolkning af islam. Dagen før havde omkring 7.500 kurdiske peshmerga-soldater omringet byen fra tre sider for at afskære IS' forbindelseslinjer. Erobringen af byen anses som vigtig, fordi den er en indirekte forbindelse mellem Mosul i Irak og Raqqa i Syrien, som er Islamisk Stats selvudnævnte hovedstad.
Den 15.-17. november bombede russiske og franske fly flere gange byen Raqqa, der er IS' hovedbase. Ifølge det franske nyhedsbureau AFP blev 33 jihadister i Syrien dræbt på 72 timer. Ifølge overvågningsgruppen Syriens Observatorium for Menneskerettigheder, der har et netværk af kilder i Syrien og regnes som en af de mest pålidelige kilder med hensyn til krigens udvikling og omkostninger, begyndte IS at flytte ledere og deres familier fra Raqqa til Mosul af sikkerhedshensyn.
Den 9. januar 2016 oplyste overvågningsgruppen Syriens Observatorium for Menneskerettigheder, at mindst 39 mennesker var blevet dræbt ved et russisk luftangreb mod et fængselskompleks, som blev drevet af islamister i Nusrafronten i provinsen Idlib i Syrien. De fleste af de dræbte var oprørere, som var indespærret af Nusrafronten. Mindst 5 civile meldtes dræbt.
Den 11. januar 2016 ankom konvojer med mad til civilbefolkningen i Madaya efter, at byen havde været belejret i månedsvis af regeringstropper. 23 mennesker var siden 1. december sultet ihjel.
Den 12. januar 2016 angav den syriske regeringshær at have indtaget og "vundet fuld kontrol" over en oprørsbase i landsbyen Salma, ifølge syrisk stats-tv. Regeringsstyrkerne skulle også have vundet kontrol over bjergtoppe rundt om byen. Landsbyen havde været bastion for oprørsgrupper siden 2012. Samme dag meddelte Ruslands præsident, at Rusland kan tilbyde asyl til Syriens præsident Bashar al-Assad, hvis han bliver tvunget til at forlade sit land, ifølge den tyske avis Bild.
Den 16. januar 2016 bortførte medlemmer af Islamisk Stat (IS) mindst 400 civile under et angreb på den syriske by Deir al-Zor, ifølge Syriens Observatorium for Menneskerettigheder (SOHR) og Reuters. De bortførte var alle sunni-muslimer, omfattende kvinder, børn samt medlemmer af regeringshæren. IS-angrebet på Deir Ezzor kostede mindst 85 civile og 50 regeringssoldater livet, oplyste SOHR ifølge nyhedsbureauet AFP. Få dage efter frigav Islamisk Stat 270 af de 400 civile fanger men tog 50 andre i stedet.
Den 24. januar 2016 blev det meddelt, at syriske regeringsstyrker om morgenen havde indtaget byen Rabiya, der var den sidste større by i Latakia-provinsen, som oprørerne kontrollerede. Det skulle være sket blandt andet med russisk luftstøtte, ifølge AFP. Det Syriske Observatorium for Menneskerettigheder oplyste, at den syriske fremrykning var sket, mens russiske kampfly havde angrebet oprørerne fra luften, og at aktionen var ledet af russiske officerere.
Den 3. februar oplyste syriske regeringskilder, at den syriske hær og allierede (læs: russerne) havde brudt belejringen af Nubul og Zahraa i det nordvestlige Syrien fuldstændigt. Fremstødet måtte ses som led i bestræbelserne for regeringen om at genvinde kontrollen over Syriens næststørste by Aleppo. Syriens Observatorium for Menneskerettigheder (SOHR) oplyste, at også russiske kampfly havde været i luften til støtte for regeringshæren. Fremstødet skete netop, som der var indledt fredsforhandlinger, der imidlertid omgående blev sat i bero igen. Udsigten til generobring af Aleppo fik Saudi-Arabien til at tilkendegive, at man var parat til at sende tropper ind i Syrien.
Den 5. februar meddelte en amerikansk rapport, at IS nu havde op til 25.000 krigere i Syrien og Irak, hvilket var 6.000 færre end ved det forrige skøn svarende til en nedgang på omkring 20 % i antallet af IS-krigere. En talsmand oplyste samtidig, at den amerikansk ledede koalition nu havde gennemført over 10.000 angreb mod islamistiske ekstremister i Irak og Syrien. Nedgangen skyldtes angiveligt, at vesterlændinge havde fået sværere og sværere ved at rejse til de krigsramte lande og tilslutte sig Islamisk Stat.
Natten mellem 26. og 27. februar indtrådte der en foreløbig våbenhvile i Syrien. Det skete på et tidspunkt, hvor mindst 250.000 børn levede under belejring i Syrien, ifølge Red Barnet. Ifølge rapporten ”Childhood under siege” (Barndom under belejring) oplevede mindst en tredjedel af børnene, at der var dage, hvor de ikke fik mad og derfor målle leve af fx dyrefoder og blade.
I begyndelsen af marts blev der taget skridt til at indlede fredsforhandlinger, der skulle omfatte regimet og den vestligt støttede opposition men ikke Islamisk Stat eller Al Nusra-fronten.. Det skete på initiativ fra FN, som håbede at kunne genoptage fredsforhandlingerne igen efter, at disse var kollapset i februar måned, og byggede på en delvis våbenhvile i landet, der havde ført til et betydeligt fald i volden i den fem år lange borgerkrig.
I midten af marts blev det meddelt, at Rusland nu var begyndt at trække tropper ud af krigen igen. Tilbagetrækningen blev begrundet med, at Ruslands mission ifølge den russiske præsident, Putin, "stort set er opfyldt" i Syrien. "Det effektive arbejde, som militæret har udført, har skabt de nødvendige betingelser for, at en fredsproces kan indledes", erklærede Putin ifølge nyhedsbureauet Reuters.
Pr. 5-årsdagen for borgerkrigens udbrud havde over 250.000 mennesker mistet livet, og millioner var blevet drevet på flugt fra deres hjem.
Den 27. marts kunne syriske regeringstropper rykke ind i den historiske by Palmyra. Dermed fik den syriske regeringshær søndag et vigtigt brohoved i militæroffensiven mod Islamisk Stat (IS), som i de seneste måneder havde været under voksende pres i både Syrien og Irak. Det skete efter tre uger kamp, hvor regeringshæren fik støtte af russiske kampfly til at indtage byen. Ifølge aktivistgruppen Syrian Observatory for Human Rights var 400 IS-krigere faldet i kampen om Palmyra. Det var islamisternes alvorligste enkelttab, siden IS i 2014 udråbte et kalifat i erobrede områder i Syrien og Irak. Præsidenten betegnede tilbageerobringen som "en vigtig sejr i kampen mod terror". Nederlaget formodes at have påvirket IS anseelse og muligheder for at kunne rekruttere nye soldater. Der er fremkommet forlydender om, at man var begyndt at henrette desertørerne, hvilket anses som et tegn på, at IS er presset og vil forhindre sine krigere i at slippe væk. Ifølge Ruslands forsvarsminister deltog russiske kampfly i kampene og angreb i løbet af et døgn 158 mål i området. Tidligere på måneden var Rusland begyndt at trække sine styrker hjem fra Syrien, men regeringen tilkendegav samtidig, at angrebene mod IS og andre ekstremistgrupper ville fortsætte. Generobringen var både en symbolsk og en strategisk sejr for præsident Bashar al-Assads styre, som dermed havde kontrol over et større ørkenområde og vejen helt til den irakiske grænse. En talsmand for USAs regering erklærede, at det endnu var uvist, om den syriske hærs generobring af byen ville få nogen indflydelse på fredsprocessen. Kort efter sejren erklærede præsident Bashar al-Assad i et interview med det russiske nyhedsbureau RIA, at en overgangsregering skulle bestå af tre parter: Oppositionen, uafhængige kræfter og dem, der er loyale over for styret i Damaskus. Assad erklærede også, at han mente, at en russisk militær tilstedeværelse i Syrien fortsat var nødvendig for at sikre magtbalancen i verden. Assads udtalelser kom efter, at talsmænd for oppositionen havde krævet, at han gik af, før en overgangsregering trådte til. Udtalelsen mentes fremsat for at undgå, at fredsprocessen ville smuldre.
Den 7.april erobrede syriske oprørere fra Den Frie Syriske Hær, der har fået våben og forsyninger fra Tyrkiet og andre udenlandske støtter, størstedelen af den strategisk vigtige by ved den tyrkiske grænse, al-Rai, som hidtil havde udgjort en vigtig forsyningslinje for Islamisk Stat, som indtil da havde kontrolleret den, ifølge Det Syriske Observatorium for Menneskerettigheder. Sejren indebar, at oprørsgrupperne i samme uge kunne presse Islamisk Stat ud af en række landsbyer ved grænsen til Tyrkiet.
Den 1. runde af Astana-forhandlingerne -  fandt sted i Astana, Kasakhstan i januar 2017.
sted i Astana, Kasakhstan, 14.-15. maj" 2018, skrev medier.Et topmøde mellem Russland, Iran og Tyrkiet blev holdt i Teheran, d. 7. september 2018; Ugen efter, "er det meningen at utsendinger fra Russland, Iran og Tyrkia [...] skal møte FNs spesialutsending til Syria, Staffan de Mistura i Genève", skrev medier.
Danmark har siden konfliktens start ydet mere end 460 mio. kr. i humanitær bistand (heraf over 160 mio. kr. i 2012 og 300 mio. kr. i 2013) for at imødekomme det store behov for nødhjælp blandt den syriske civilbefolkning samt sikre opretholdelse af basale rettigheder som adgang til skole, sundhed og beskyttelse mod overgreb. Danmark har derudover bevilget 100 mio. kr. til indsatser indenfor stabilisering af oppositionskontrollerede områder, menneskerettigheder og støtte til initiativer, der skal fremme en politisk løsning på konflikten.Den 19. december 2013 vedtog Folketinget at Danmark skal bidrage med skibe, transportfly og soldater til fjernelse af Syriens kemiske våben. I december 2013 begyndte det danske RoRo-skib Ark Futura (ejet af DFDS), at bistå med transport af kemiske våben fra Syrien til Italien sammen med det norske skib MV Taiko. Ark Futura blev eskorteret til den syriske havneby Latakia af den norske Fridtjof Nansen-klasse fregat HNoMS Helge Ingstad og det danske flådefartøj Esbern Snare.Danmarks statsminister, Lars Løkke Rasmussen sagde i Folketingets åbningstale, 6. oktober 2015, at regeringen var 'åben for at se på et bredere mandat for den danske indsats' når de danske kampfly, der tidligere kun har udført missioner i Irak, skulle genudsendes i løbet af 2016 .
Den dansk-syriske læge Haifaa Awad har ydet lægelig hjælp på et hospital i det nordlige Syrien.
Hendes indsats dokumenterede hun i en artikelrække i avisen Information, første gang den 5. august 2013.Se også: Danske Syrien-krigere.
