
Gothic metal, goth metal eller gotisk metal er en undergenre af heavy metal. Den kombinerer den mørke, melankolske gothic rock med de aggressive træk fra heavy metal. Genren opstod i 1990'erne, hvor den udsprang fra death/doom metal, en fusion af døds- og doom metal. Gothic metal-bands kendt for, at indføre den gotiske musikstil til forskellige former for heavy metal. Sangteksterne er generelt melodramatiske og sørgmodige med inspiration fra gotisk fiktion såvel som bandmedlemmernes personlige oplevelser. 
Blandt pionerer indenfor gotisk metal er Paradise Lost, My Dying Bride og Anathema, som alle er fra det nordlige England. Andre pionerer fra den første halvdel af 1990'erne inkluderer Type O Negative fra USA, Tiamat fra Sverige og The Gathering fra Holland. En andet vigtigt band, det norske Theatre of Tragedy, skabte begrebet "skønheden og udyret," en musikstil som æstetisk kombinerer aggressive mandlige vokaler med rene kvindelige vokaler Denne kontrast er siden blevet brugt af mange gothic metal-grupper. I midten af 1990'erne introducerede Moonspell og Cradle of Filth den gotiske musikstil til black metal. Ved slutningen af årtiet var en symfonisk metal-variant af gothic metal også dukket op, skabt af bands som Tristania og Within Temptation.
I det 21. århundrede har gothic metal flyttet sig tættere på Europas mainstreammusik, særligt i Finland hvor grupper som The 69 Eyes, Entwine, HIM, Lullacry, Poisonblack og Sentenced har udgivet hitsingler eller album, der toppede hitlisterne. I USA er det alligevel kun få bands som Lacuna Coil og Evanescence, der har fået kommerciel succes.
De musikalske træk indenfor gothic metal er generelt karakteriseret ved en mørk atmosfære. Adjektivet "mørk" er almindeligvis brugt til generelt at beskrive gotisk musik, mens andre ord der er mindre jævnligt brugt, inkluderer dybde, depressiv, romantisk, lidenskabelig og intens. 
Gothic metal er også blevet beskrevet som "en kombination af heavy metal med mørket og melankolien fra goth rock".All Music Guide definerer genren som "den trøstesløse iskolde atmosfære fra goth rock kombineret med de høje guitarer og aggressioner fra heavy metal", og gør yderligere opmærksom på, at "rigtig goth metal har altid en direkte indflydelse fra goth rock – overjordiske synthesizere og uhyggelig opbygning er lige så vigtigt som guitarriffs, måske endda endnu vigtigere.Gotisk metal er en meget varierende genre med bands der følger mange forskellige retninger, lige fra "langsomme og knusende variationer" til "orkestrale og bombastiske." Doom metals tidlige pionerer som Paradise Lost og My Dying Bride har for alvor inspireret grupper som Artrosis, Ava Inferi og Draconian. Fusionen af gothic metal med black metal, som blev introduceret af Cradle of Filth og det tidlige Moonspell, kan også høres hos senere bands som Graveworm, Drastique og Samsas Traum, mens præget af symfonisk metal fra Tristania og Within Temptation kan findes hos grupper som Epica og After Forever. Andre variationer inkluderer dødsmetal fra Trail of Tears, folk metal fra Midnattsol og alternativ metal fra Katatonia.
Der er flere forskellige vokalstile indenfor gothic metal. Mandlige vokalstile i genren går ofte fra growl og black metal-skrig som Dani Filth (Cradle of Filth) og Morten Veland (Tristania) til rene vokaler som Østen Bergøy (Tristania), og baritonvokal som bruges af Peter Steele (Type O Negative). For kvindelige sangere inkluderer de forskellige stile blandt andet skrig og growl som fra af Cadaveria, de "poppede" vokaler brugt af Tanja Lainio fra Lullacry og operasopranstilen af Vibeke Stene fra Tristania. Der er flere kvindelige sangere i gotisk metal, end der er i andre undergenrer af heavy metal, men kvindelige vokaler er ikke nødvendigvis ensbetydende med genren. Liv Kristine fra Theatre of Tragedy og Leaves' Eyes gør opmærksom på, at begrebet "gothic" ofte er misforstået, og har udtalt: "ikke alle bands med en kvindelig vokalist er gotiske bands". Genren er også kendt for at tiltrække flere kvindelige fans end andre heavy metal-undergenrer.
Sangteksterne indenfor gothic metal er kendt for oftest at være "episke og melodramatiske."De tre engelske bands, der hjalp med at udvikle genren, har med deres sorgfulde og depressive tekster rødder i doom metal: My Dying Brides musik er blevet beskrevet som "dryppende med forræderi og smerte" fra en "poetisk fascination med svigt og synd af enhver variation." Sangtekster der fokuserer på selvmord og livets meningsløshed, kan findes hos Anathema, mens Paradise Lost også er blevet nævnt som en gruppe, der "aldrig har mistet deres depressive kant."
Gotisk fiktion, en litterær genre der blander horror og romantik, har været en inspirerende kilde for mange gothic metal-bands' sangtekster, deriblandt Cadaveria, Cradle of Filth, Moonspell, Theatres des Vampires og Xandria. 
Anmelder Ed Rivadavia fra All Music Guide identificerer drama og "sørgmodig skønhed" som fornødne elementer i genren. My Dying Bride har brugt temaer som "død og håbløshed, tabt kærlighed og romantik" flere gange fra forskellige vinkler. Det almindelige gotiske tema om tabt kærlighed er et emne, der er blevet brugt på af gothic metal-bands som Theatre of Tragedy og Leaves' Eyes.Sangtekster baseret på personlige oplevelser er et andet almindeligt indhold for mange goth metal-grupper såsom Anathema, Elis, Tiamat, Midnattsol og The Old Dead Tree. 
Graveworm bevægede sig væk fra fantasyhistorier til fordel for personlige sangtekster, da de fandt dem mere passende i deres musikalske stil. 
Teksterne fra det italienske band Lacuna Coil indeholder heller ikke "fantasy eller noget, du ikke kan finde i virkeligheden", da deres sangerinde Cristina Scabbia ønsker, at folk skal kunne identificere sig med hendes bands sangtekster. Ligeledes handler gruppen Lullacry's tekster om kærlighed, had, lidenskab og smerte, da de mener at en person lettere kan relatere til sangen, når den omhandler "menneskelige forhold."
Heavy metal bliver af mange fra den gotiske subkultur opfattet som "den rå og grove macho-modsætning til alt hvad deres musik står for." I kontrast til den "blødere" og "mere feminine" karakter af gotisk musik, er heavy metal-genren typisk associeret med aggression, sexisme og maskulinitet. Til trods for denne forskel har nogle identificeret Black Sabbaths debutalbum fra 1969 som den første "goth-rock" plade. Forfatteren Gavin Baddeley bemærker, at albummets titelspor "beskriver en satanisk ceremoni, fuldendt med lydeffekter, som eksempelvis drivende regn og ringende klokker, mens albumomslaget viser en sortkappet, spøgelsesagtig pige på en kirkegård skudt gennem et sygeligt blegt okkerfilter." Andre har beskrevet Black Sabbath som "de absolutte prototyper indenfor gothic-heavy."Den "svage middelalderlige moltoneartede lyd" fra Rainbow, Dio og Judas Priest er også blevet beskrevet som "gotisk", og har været forudgående for "opstandelsen af goth rock såvel som post-punk-genren."
Bandene Blue Öyster Cult og Iron Maiden har haft nogle gotiske sangtekster i deres musik som eksempelvis numrene "(Don't Fear) The Reaper" og "Phantom of the Opera". Det danske metalband Mercyful Fate har også fremvist, hvad der beskrives som "en gotisk besættelse af ondskab og okkultisme." Frontmanden King Diamond fortsatte med at udforske sin interesse i gotisk historiefortælling, efter at have skabt en solokarriere under sit eget navn, ved at udgive "en serie af konceptalbums, der omhandlede gotiske horrorhistorier med lydeffekter og sange." 
Gennem 1980'erne lagde den tidligere frontmand fra The Misfits, Glenn Danzig, "beslag på ingenmandslandet mellem goth og heavy metal" ved opløsningen af hans andet band Samhain i 1988 og dannelsen af sin egen gruppe Danzig, som kombinerede heavy metal-riffs med "en tung, romantiseret, dyster gotisk følsomhed."Den schweiziske gruppe Celtic Frost var en anden forløber for gothic metal, ved at overføre indflydelserne fra gothic rock bands som Bauhaus og Siouxsie & the Banshees til deres egne album. Bandets radikale fusion af voldsom black metal og elementer fra klassisk musik blev navngivet "avantgarde", og havde en stor indvirkning på udviklingen af europæisk heavy metal. Christofer Johnsson fra symfonisk metal-bandet Therion anser Celtic Frosts album Into the Pandemonium fra 1987 for i særdeleshed at have spillet en vigtig rolle i den opstående "bølge" af gotiske og symfoniske bands", han har ydermere udtalt at i 1990'erne ville hverken hans gruppe, Therion, eller Paradise Lost have lydt som de gjorde uden Celtic Frost".
Gothic rock udsprang af post-punk i 1980'erne, og ved årtiets slutning havde genren delt sig op i to forskellige retninger med bands som The Cure, Mission U.K. og Siouxsie & the Banshees, der indarbejdede flere "pop og alternative elementer," i deres musik mens The Sisters of Mercy, Fields of the Nephilim og Christian Death skabte en "tungere og mere metalinspireret musik." The Sisters of Mercy var en af de førende gothgrupper i 1980'erne, hvor de spillede noget der er beskrevet som "en langsom, dyster, tung hybrid af metal og psykedelia, hvor dancerytmer også blev brugt." Bandet udgav kun tre album, hvoraf deres debut var First and Last and Always fra 1985. Deres sidste album Vision Thing udkom i 1990 som et af de tidligste forsøg på at blande gotisk musik med heavy metal. Fields of the Nephilim udgav også kun tre studiealbum før deres opløsning i 1991. De er sidenhen blevet genforenet, har udgivet flere album og er blevet anerkendt for deres indflydelse på "en overflod af metalbands" tidligt i det 21. århundrede, "der indarbejdede tydelige gothelementer i deres lyd – specielt påvist i deres påskønnelse af symfoni og keyboardlyde, (såvel som deres mode)."Ifølge All Music Guide "dukkede goth metal først op i starten og midten af 1980'erne centreret omkring Los Angeles' såkaldte 'death-rock'-scene, ledet af Christian Death". 
Anset som "den amerikanske goth rocks grundlægger" gennemgik Christian Death større ændringer i 1985, da bandets stifter og leder Rozz Williams forlod dem. Guitarist Valor Kand overtog tøjlerne, og under hans lederskab begyndte Christian Death efterfølgende at bevæge sig i en mere metalorienteret retning. Faktisk er deres album fra 1988 Sex and Drugs and Jesus Christ blevet beskrevet af anmelder Steve Huey som "heavy goth rock som grænser op til metal".
Den musikalske stil gothic metal "begyndte for alvor at udvikle sig som en genre tidligt i 1990'ernes Nordengland" med bandene Paradise Lost, My Dying Bride og Anathema, der repræsenterede "kernen af bevægelsen." Alle tre grupper havde en kontrakt med pladeselskabet Peaceville Records tidligt i 1990'erne, og har siden været kendt som Peaceville Three. Musikalsk havde de rødder i "hektisk dødsmetal, men var også inspireret af, hvad Paradise Losts vokalist Nick Holmes beskrev som "en virkelig kold og mørk lyd af Dead Can Dance".Paradise Lost var det første af de tre bands til at blive dannet i 1988 i Halifax, England. Deres debutalbum Lost Paradise blev udgivet i 1990, og "hjalp med at definere reglerne for death/doom metal: Skurrende, nedstemte hymner hvis elendighed toppede ved brugen af dødsmetalstilens strubevokaler," hvilket demonstrerede at bandet, "allerede rakte ud efter et område ukendt til deres dengang amatøristiske egenskaber og skjulte talent." Bandet "udviklede sig med et hurtigt slag," og det følgende år udkom deres andet album Gothic, som var "noget af en afvigelse fra bandets tidligste fans." Med et "mindre overvejet og mere energisk arrangement" indeholdt albummet en "ubetydelig renere fremgang til guitarknasen," og et "varsomt brug af keyboard og endda kvindelig vokal, som tilsammen skabte en mere atmosfærisk nuance til gruppens ultradepressive power akkorder." Gothic var en succes på hitlisterne især i Tyskland, og har siden været anset som "en af de mest indflydelsesrige albums" indenfor heavy metal musik, der var med til at skabe gothic metal genren. Deres album Shades of God fra 1992 fortsatte overgangen, mens det følgende album Icon repræsenterede et "vendepunkt" for bandet med det eksperimentelle brug af synthesizerede strenge, pauke, klaver og engleagtigt kvindelig vokal. I 1995 da Draconian Times udkom, stod Paradise Losts musikstil fast "mellem skarpt tyngende goth rock, og knasende heavy metal." Med disse fem albums havde bandet skabt "en klar samling af sange, der lød som Metallicas Black-æra, spillet af en gruppe, som elskede Sisters of Mercy". De er senere blevet genkendt som det band, "der oprindeligt lagde gothic frøet, som andre bands har hakket, og høstet de seneste år." 
My Dying Bride, som også er fra Halifax, blev dannet i 1990. Ep'en Symphonaire Infernus Et Spera Empyrium "satte gang i en større interesse" efter dens udgivelse i 1991. Deres debutalbum As The Flower Withers fulgte kort tid efter det samme år. Albummet blev hyldet af pressen, og "vendte doom genren fuldkommen på hovedet." De rekrutterede en violinist til deres andet album Turn Loose the Swans. Til dette "banebrydende" album introducerede gruppen et "større element af mørk romantisme til deres doom musik." Vokalist Aaron Stainthorpe forklarer bandets valg af denne retning: 
Deres album fra 1995 The Angel and the Dark River "viste et skift i bandets strategi for første gang, ved at Stainthorpe droppede growl-vokalen til fordel for rene vokaler. Resten af gruppen "fulgte også denne adfærd ved at droppe alle dødsmetal-inspirationerne, og ved forsigtigt at bruge violiner og keyboards til at forstærke gruppens dyster tur" til et "fauna-visnende gothic doom metal." Mens albummet var meget eksperimenterende, forblev musikken dog stadig sorgfuld.Anathema blev dannet i 1990 i Liverpool, og udgav i 1992 den "højt anerkendte" ep The Crestfallen. Den "knusende følelsesmæssige death/doom metal" på denne ep vedblev på deres debutalbum Serenades fra 1993, hvilket var "det mest traditionelle doom album blandt deres udgivelser." Deres sammenstilling af skrøbelighed og intensitet "skaffede dem en stærk fanskare." Pentecost III blev indspillet i 1994 som en anden ep, "der ikke desto mindre sluttede af med at blive lang nok, til at kunne kvalificere sig til et helt album." Den udkom i 1995, og samme år forlod vokalisten Darren White bandet. Guitaristen Vincent Cavanagh overtog positionen som vokalist til det efterfølgende album The Silent Enigma udgivet senere samme år. Albummet "markerede et vendepunkt for bandets lyd," hvor anmeldere drog paralleller til Pink Floyd, hvilket "bragte dem værdsættelse fra et mere mainstream-orienteret publikum, hvilket dog også kostede dem deres fanskare af inkarnerede doom fanatikere. Ligesom My Dying Bride indebar denne overgang, at de forlod deres traditionelle dødsmetal-lyd. De fortsatte med at eksperimentere på albummet Eternity fra 1996, ved at "strække dets sange ind til sorgfulde, orkestrale episke digte," der "hurtigt beviste at være deres mest originale værk til dato." Selvom Anathemas musik "ændrede sig meget, forblev deres hovedindhold hjertegivende melankoli og intensitet."
Over på den anden side af Atlanterhavet i New York dannede Peter Steele i 1990, ud af resterne fra sit tidligere thrash metal band Carnivore, Type O Negative . Ved udgivelsen af deres debutalbum Slow, Deep and Hard i 1991 fremviste bandet en "melodramatisk goth rock stil," der "omfattede lange sange bygget op af simple riffs, teatralske råbende vokaler, kirkeagtigt orgelspil og vokal-harmoni passager og en sær mekanisk larm." The Origin of the Feces fulgte i 1992, men det var deres tredje album Bloody Kisses fra 1993, der blev bandets gennembrud med et indhold beskrevet som en "forvrænget og hengiven parodi på goth rockens skik," og sangtekster der "triumferende vælter sig i goth klichér – sex, død, kristendom, vampyrer, mere sex og død." Albummet har sidenhen næsten solgt en million eksemplarer i USA, en overraskende succes der sørgede for "gothere" bemærkede gruppen. Type O Negatives musikalske stil er kendetegnet ved "nedstemte uklare guitarer" og "dyb baritone nynne" fra Peter Steele, beskrevet som en "skræmmende stor sarkastisk selv-misbilligende original, hvis tørre beskidte bemærkninger og morbide mandelighed udfordrer dem som insisterer på den arketypiske goth." Type O Negative er siden blevet kendt som pionerer indenfor genren. I sin anmeldelse af deres album Dead Again fra 2007 erklærede anmelder Greg Prato fra All Music Guide, at "før Type O Negative fandtes der ikke goth metal."I 1988 var det ikke kun dannelsen af det pionerende band Paradise Lost der fandt sted, men også det svenske band Tiamat. Deres debutalbum Sumerian Cry udkom i 1990, og var musikalsk et dødsmetal-album. Deres tredje album Clouds blev udgivet i 1993, og var bandets første vendepunkt, hvor de "skarpt reducerede hurtigheden og de tunge træk til fordel for melodi og atmosfære." Albummet gjorde indtryk på den europæiske metal-kultur for dets atmosfæriske doom metal fremvisning, "forstærket af keyboards som aldrig kom i uoverensstemmelse med musikken eller udsat for overforbrug." Det næste album Wildhoney udkom i 1994 som et "artistisk og kommercielt gennembrud, der fuldkommen realiserede den lyd, som var antydet på de tidligere udgivelser, hvilket ledte til en større hyldest i metal-kredsen for dets dyster gotiske atmosfære." Albummet indeholdt et sammenspil af kontraster: På den ene side fintfølende akustisk guitarspil, rolig hviskende vokaler og engleagtige omkvæd og på den anden side massive riffs, industrial kværnende lyde og growl som det ses i dødsmetal. På efterfølgende udgivelser har Tiamat bevæget sig længere ind på gothic metal-området, da blandt andet Johan Edlund "droppede metal growlen til fordel for en uhyggelig nynnende vokal." Denne adfærd har fået anmeldere til at sammenligne Edlunds vokal med Sisters of Mercys Andrew Eldritch, og den musikalske med gruppen Nick Cave and the Bad Seeds. Bandet er blevet kendt for, at producere nogle af det mest "åbenlyse gotisk materiale" fra Skandinavien.Helt tilbage til 1985 havde Celtic Frost allerede brugt kvindelige vokaler til nogle sange på albummet To Mega Therion. Paradise Lost begyndte også at bruge kvindelig vokal allerede på deres debutalbum Lost Paradise fra 1990. Inspireret af brugen af kvindelige sang på Paradise Losts andet album Gothic, udgav The Gathering deres debutalbum Always... i 1992 med den growlende vokal fra Bart Smits, kombineret med den kvindelige vokal fra Marike Groot. Musikken på dette album have "helt bestemt rødder i den mørke, middeltempoet stil fra gothic og doom metal." Deres andet album Almost a Dance udkom det følgende år med den nye vokalist Niels Duffhues, hvilket blev betragtet som "et underligt valgt for bandet." Duffhues' "punkede" og "alternativ rock-lignende" sangstil blev bredt betragtet som malplaceret i forhold til musikken, en opfattelse bandet selv var enig i, og albummet "blev som resultat godt og vel vraget ned." The Gathering besluttede at droppe den mandlige vokal, og i stedet bragte de den kvindelige sanger Anneke van Giersbergen til deres tredje udgivelse Mandylion et album, "der dristigt fik bandet til at bryde ud af gothic doom taksten fra de tidligere udgivelser." Resultatet blev anset som en "bandebrydende præstation" ved dens udgivelse i 1995, med anmeldere der beskrev det som et "mesterværk," og "gothic metals perfekte top." The Gatherings "introperspektive atmosfære skyldes i den grad Dead Can Dance, og etablerede dem som det ledende band i deres hjemland Holland."
Det portugisiske band Moonspell debuterede i 1994 med Under the Moonspell, hvilket blev anset som "en af de mere respektable black metal udgivelser tidligt i 1990'erne." Musikken på ep'en var "atmosfærisk med folke og mellemøstlige inspirationer," udover dette kunne indflydelsen fra Dead Can Dance, høres i brugen af gæstemusikere med fløjte, violin, pauke, gongong og arabisk vokal. Styrken fra denne ep sørgede for bandet blev "forløbere" i den portugisiske metal scene, og de blev derved tilbudt en pladekontrakt af det tyske pladeselskab Century Media Records". Det var gennem dette selskab, at de udgav deres første studiealbum Wolfheart i 1995, hvilket fremviste en musikalsk overgang til gothic metal, ved at "indoperere genrens genkendelige elementer" af "morbid lyrisk ordning, trøstesløse og melankolske riffs, omgivende keyboards" og "dæmonisk salmemelodi." Mens Moonspells musik "altid har gået mellem metal musik og darkwave og gothic," kom inspirationen til det første album stadig fra black metal-grupper som Celtic Frost og Bathory. Deres næste album Irreligious fra 1996 havde i stedet inspiration fra goth pionererne Type O Negative, en gruppe de senere kom til at turnere med. Andre indflydelser på Moonspell inkluderer goth rock grupper som Mission U.K., the Sisters of Mercy og især Fields of the Nephilim.Wolfheart "sørgede for en mindre sensation i den europæiske undergrund med dets episke metalliske hymner," mens Irreligious havde "forstærket deres position som budbringere af den gotiske metal bevægelse." Ved udgivelsen af deres fjerde album Butterfly Effect fra 1999 havde Moonspell "hurtigt udviklet sig til et af de store bands indenfor den europæiske goth metal scene." I processen havde bandet dog bevæget sig væk fra deres black metal rødder.Den engelske gruppe Cradle of Filth kombinerede black metals "markante aggressive guitarer, og torturerede vokaler" med "stærkt, nogen gange, klichéagtigt goth udseende lige siden deres debutalbum The Principle of Evil Made Flesh". Mens andre grupper "prøvede at bruge gotiske fanfare i deres musik," lod Cradle of Filth "goth tilpasse sig heavy metal og ikke omvendt." Den "åbenbare goth indflydelse" kom i form af "lange keyboard indledninger, periodisk forekommende operaagtige kvindelige vokaler og Dani Filths sorte og blodige opfattelse af romantisk poesi." De tilføjede også "en Sisters of Mercy stil af melodi til vokalerne." Debutalbummet blev modtaget med blandet mening, men ikke desto mindre "skabte det bølger indenfor den tidlige black metal scene, hvilket satte Cradle of Filth på spidsen af metalhovedernes tunger, enten i hyldest til bandets frække forsøg på at bryde black metal mønsteret eller i hån for dets "kommercialisering" på et undergrunds fænomen, der var stolt af dens meget snavset kulturarv." Bandet gik gennem nogle udskiftninger i medlemmerne, da nogle forlod gruppen, og dannede den gotiske metal gruppe The Blood Divine med tidligere vokalist for Anathema Darren White. Cradle of Filths andet album Dusk... and Her Embrace udkom i 1996, som en "gotisk epik af hårrejsende forhold" og gruppen har efterfølgende "nydt en stribe af opmærksomhed i de sene 1990'er indtil århundredeskiftet, som ville være hårdt for en musikfan at gå glip af."
Udtrykket "skønheden og udyret, (en: beauty and the beast)" refererer til en æstetisk kontrast mellem "engleagtig" kvindelig vokal og mandlig growl eller aggressiv sang. Paradise Lost og The Gathering havde allerede brugt denne teknik i nogle sange på deres tidlige udgivelser, men det var det norske band Theatre of Tragedy, der først udgav et helt album med denne fremgangsmåde – på deres debutalbum i 1995. Det andet album Velvet Darkness They Fear udkom det følgende år. Theatre of Tragedys tredje album Aégis fra 1998 viste, bandet nu vovede sig ind på et nyt musikalsk territorium. Klaveret blev erstattet af elektroniske keyboards, mens Raymond Rohonyi fravalgte sin growl til fordel for en "blød, udtalt og nogen gange hviskende stemme." Musikken var mere ren og blød, med "fjernelsen af guitar hårdheden," men med en "næsten fejlfri henrettelse," der "omgående fik mange europæiske anmeldere til at tildele Aégis perfekt anmelder score."
Andre bands der brugte kontrasten mellem mandlig vokal og ren kvindelig sang, fortsatte sin opstand i de sene 1990'er. Trail of Tears blev dannet i 1994, mens Tristania og The Sins of Thy Beloved blev dannet i 1996. Alle tre norske grupper udgav deres debutalbum i 1998. Tristania var noget anderledes fra de andre ved deres brug af tre forskellige vokal-stile med den "operaagtige sopran fra Vibeke Stene, rensyngende kontratenor af Østen Bergøy og skærende black metalagtige skrig brugt af Morten Veland". Deres andet album Beyond the Veil fra 1999 gjorde brug af et timands sangkor med violinpassager spillet af Pete Johansen fra The Sins Of Thy Beloved, hvilket sørgede for, bandet fik "begejstrede anmeldelser i hele Europa." Dertil havde gruppen ophøjet sig til "toppen af den gotiske metal hob" med deres "frodige symfoniske forøgede" fremgangsmåde. De blev "tildelt et potentielt lammende stød," da sanger, guitarist og hovedkomponisten Veland forlod bandet for at danne Sirenia. Tristania fortsatte deres fremgangen med efterfølgende udgivelser, og er siden blevet "betragtet som en af verdens fornemmeste goth metal bands."I over et årti har sangteknikken skønheden og udyret æstetisk blomstret med mange eksempler over hele det europæiske kontinent. Cradle of Filth har også været kendt for at bruge denne fremgangsmåde ved hjælp af kvindelige gæstevokalister som Liv Kristine og Sarah Jezebel Deva. Nogle få anmeldere har siden udtalt, at denne adfærd er blevet "brugt til døde af uendelig mange bands," og skønheden og udyret derfor er kommet til det punkt, hvor det er blevet en kliché i genren.
Tristania var ikke det eneste gothic metal band, der bragte symfoniske elementer til deres musik. Med inspiration fra Peaceville trioen Paradise Lost, Anathema og My Dying Bride blev det hollandske band Within Temptation dannet i 1996. Debutalbummet ved navn Enter blev udgivet det følgende år, hurtigt efterfulgt af ep'en The Dance. Begge udgivelser gjorde brug af sangteknikken "skønheden og udyret," udført af vokalist Sharon den Adel og Robert Westerholt. 
Deres andet studiealbum Mother Earth blev udgivet i 2000, og undlod fuldkommen dødsmetalvokalerne, og var i stedet "afhængig af Adels majestætiske vokalegenskaber." Albummet var en kommerciel succes med singlen "Ice Queen," der toppede hitlisterne i Belgien og deres hjemland, Holland. Deres tredje album The Silent Force udkom i 2004 som et "ambitiøst projekt, der indeholdt et helt orkester, og kor som tog brug af 1980'er-sang." Resultatet var endnu en kommerciel succes i Europa, og introducerede "verdenen for heavy metal guitarer og kvindelige vokaler" til "et mainstream orienteret publikum." Within Temptations fremvisning af gothic metal kombinerer "den guitardrevne kraft fra hård rock med de strygende og storslåede træk fra symfonisk musik." Anmelderen Chad Bowar fra About.com beskriver deres stil som "den optimale balance" mellem "melodien og forbindelsen fra mainstream rock, dybden og sammensætningen fra klassisk musik og den mørke kant af gotisk metal." Den kommercielle succes for Within Tempatation har sidenhen resulteret i en opståen af flere gothic metal-bands, som har haft kvindelige forsangere, denne adfærd er især blevet set i Holland.Et andet hollandsk band indenfor den symfoniske gothic metal gren er After Forever. Deres debutalbum Prison of Desire fra 2000 var "et modigt omend fejlbehæftet debutalbum, der drog sig ind på et ganske vist skræmmende foretagende: At gifte heavy metal med progressiv rock sammensætninger og klassisk musik organisering – og for at toppe det hele med jævnligt brug af grusomme cookie-monster vokaler, og en fuldkommen kvalificeret operasanger." Det andet album Decipher fulgte i 2001 med en musikalsk stil, der blev beskrevet af guitarist Sander Gommans som noget i samme stil med Within Temptation. Guitarist og vokalist Mark Jansen forlod After Forever kun få måneder efter udgivelsen af dette album. Jansen dannede efterfølgende Epica, et andet band der fremviser en blanding af gothic og symfonisk metal. Et debutalbum ved navn The Phantom Agony udkom i 2003 med musik som kombinerer Jansen dødsmetal-growl med de "engleagtige toner fra den klassisktrænede mezzosopran ved navn Simone Simons over et frodig fundament af symfonisk power metal."
Epicas musik er blevet beskrevet som en kombination af "en mørk jagende gotisk atmosfære med bombastisk og symfonisk musik." Ligesom Like Within Temptation og After Forever, er Epica blevet kendt for at bruge orkestre. Deres album The Divine Conspiracy blev en hitliste succes i deres hjemland.Blandingen af symfonisk og gotisk metal er også dukket op i den modsatte rækkefølge. Bandet Nightwish fra Finland begyndte som en symfonisk power metal gruppe, før de introducerede gotiske elementer til deres album Once fra 2004 særligt singlen "Wish I Had an Angel." De fortsatte med at blande deres stil af "bombastisk, symfonisk og filmisk" metal med en gotisk atmosfære på deres efterfølgende album Dark Passion Play fra 2007. Den svenske gruppe Therion og den spanske gruppe Diabulus in Musica har også introduceret gotiske elementer til deres symfoniske metal musik på albummet Gothic Kabbalah fra 2007.
Med udgivelsen af deres sjette album One Second i 1997 tillagde Paradise Lost en mere kommerciel og pop-orienteret retning til genren, de selv havde hjulpet med at skabe. Hyldet af Ed Rivadavia fra All Music Guide, der beskrev albummet som en "radikal, men imponerende afvigelse" med ligheder til Depeche Mode med "intet tilbage af deres tidlige death/doom metal rødder." Følgende udgivelser "eksperimenterede i stigende grad med elektronik og popelementer, hvilket medførte at guitarerne gradvist blev skubbet i baggrunden." Resultatet var "en lettilgængelig lyd med stor vægt på iørefaldende omkvæd." Selvom One Second blev gruppens bedst sælgende album, mistede de nogle fans i processen. Til trods for opnåelsen af "et stort omdømme i Europa, hvor alle deres albums har solgt godt," er gruppens status som "stamfaderen til gothic metal konstant blevet overset både i deres hjemland og USA, muligvis på grund af deres beslutsomhed på ikke at lave den samme plade to gange."Som kontrast er Cradle of Filth blevet et af de største navne indenfor deres black metal genre med et imponerende albumsalg, og de har derved nydt opmærksomhed fra et større publikum blandt andet ved deres opdukken på MTV, et niveau af succes der er så højt, at trofaste black metal fans har anklaget bandet for at være "sell outs." Moonspell har også "mistet mange fans, der ikke kunne holde ændringerne ud" i deres musik. Efter vokalist Fernando Ribeiros mening var fans fra de tidlige 1990'er "mindre kyniske og mere fordomsfri i deres hjerter og sind," end de er i 2007. Ikke desto mindre har bandet fortsat med at opleve succes med deres 2006 album Memorial, der debuterede som nummer 1 på deres hjemland, Portugals hitliste. De fik tildelt prisen "bedste portugisiske band" til MTV's europæiske musikprisuddeling i 2006, en bedrift Within Temptation også opnåede til prisuddelingen det efterfølgende år bare i kategorien "bedste hollandske og belgiske band." Within Temptation indtog også senere pladsen som deres lands bedst sælgende gruppe til World Music Awards i 2007.
Det italienske band Lacuna Coil er også blevet en "fremtrædende gruppe" indenfor den gotiske metal genre. Ligesom de andre bands der bruger "skønheden og udyret"-vokalen, anvender Lacuna Coil både en kvindelig og mandlig vokalist, Cristina Scabbia og Andrea Ferro. Dannet i Milan i 1994 udgav de et demobånd to år efter stiftelsen, stærkt inspireret af Paradise Lost og Type O Negative. Bandet skaffede sig en del opmærksomhed på Italiens ambient/goth scene" med deres ep Lacuna Coil fra 1998. Deres debutalbum In a Reverie blev udgivet i 1999, og indeholdt en stil, der bar "ligheder med samtidige bands som The Gathering og Moonspell". Lacuna Coils musik var også "mere lettilgængelig end mange af deres ligemænd." Et andet album Unleashed Memories udkom i 2001, men det var deres tredje album Comalies, der blev et gennembrud "hyldet af metalverdenen efter dets udgivelse i oktober 2002." På grund af styrken fra Comalies blev Lacuna Coil det mest succesfulde band i deres pladeselskab Century Media Records' historie, såvel som den bedst sælgende rock gruppe i deres hjemland, Italien. Bandet har også opnået at være det første, (så sent som fra 2007) og det eneste europæiske goth metal-band, der succesfuldt brød ind på det amerikanske marked med afspilning i radioen, og et imponerende albumsalg. Deres højt forventet fjerde album Karmacode fik også stor succes, og debuterede som nummer 28 på Billboard hitlisten. Albummene Comalies og Karmacode har "efter forlydende solgt godt og vel en million eksemplarer på verdensplan, en god luns i USA." Bandet blev også bemærket for at være den eneste gothic metal-gruppe til at spille på USA's største heavy metal festival Ozzfest, hvor de optrådte på hovedscenen sammen med andre kommercielle succesfulde bands som System of a Down, Disturbed, Avenged Sevenfold, Hatebreed, DragonForce, og Ozzy Osbourne. Lacuna Coil er også det eneste nuværende gothic metal band, der ikke bare har fået en, men hele to af deres sange med i et musikvideospil. Deres sang "Our Truth" vil være med på Rock Band 2, mens "Closer" er på Guitar Hero III: Legends of Rock.I 2003 nød rockgruppen Evanescence fra Arkansas, USA også kommerciel succes med udgivelsen af deres debutalbum Fallen. Deres stil bragte en gotisk drejning til nu metal, med anmeldere som sammenlignede dem med andre nu metal grupper som P.O.D. og Linkin Park. Senere sammenligninger har siden været mellem Evanescence og gotiske metal grupper som Within Temptation og Lacuna Coil. Anmelder Adrien Begrand fra PopMatters bemærker ironisk, at mens Lacuna Coil "utrættelig havde opbygget en fanskare i Europa siden 1990'erne med deres lyttervenlige udgave af goth metal," er de blevet overskygget af "en flok korn-spisende børn fra Arkansas med en stor reklamemaskine bag dem, (som har taget) den lyd, det italienske sekstet havde hjulpet med at pionere, og præsentere det til de amerikanske forstads goht børn i en meget mere poporienteret og stum nedtrykt udgave."
Cammila Albertson fra All Music Guide lokaliserer lignende Evanescence som et skridt fjernere fra gothic metal i sin beskrivelse af bandet, som "en poporienteret version af en allerede fortyndet udgave af metal."
Mens Fernando Ribeiro fra Moonspell er enig i at Evanescence ikke er et metal band, udtaler Aaron Stainthorpe fra My Dying Bride, at han føler de amerikanske grupper gør noget lignende til hans eget band bare i en mere kommerciel retning. Gregor Mackintosh fra Paradise Lost bemærker en generation af sludder mellem sin gruppe og Evanescence, hvor han udtaler sig, at Paradise Lost kun har haft en indirekte indflydelse på Evanescence gennem andre grupper som Lacuna Coil. Succesen fra Evanescence anses som en åbning af "nye områder," gothic metal bands kan "udforske og erobre."
Et andet band der har opnået både kommerciel succes, og kontroverser er bandet HIM. Gruppen har "ikke kun domineret hitlisterne i deres hjemland Finland, men også hele Europa særligt i Tyskland." Deres debutalbum Greatest Lovesongs, Vol. 666 udkom i 1997, med et musikalsk indhold der "kombinerer metal med 1980'er rock og goth indflydelser." HIM begyndte at bevæge sig mod en mere "polerede pop" retning på deres efterfølgende album, Razorblade Romance fra 2000. Bandet beskriver deres "Sabbath-møder-Depeche Mode lyd" som love metal, taget fra titlen på deres fjerde album fra 2003. Deres næste album Dark Light blev bandets gennembrud i USA, hvor det debuterede som nummer 18 på Billboard hitlisten, en bedrift som blev overgået, da deres følgende udgivelse Venus Doom fra 2007 nåede plads 12. 
Med et "omdømme som entatainer for teenagepiger" var mange lyttere af heavy metal "hurtige til at sky og lave sjov med dem, der indrømmede at lytte til det finske band." Anmelder Lance Teegarden fra PopMatters bemærker, at HIM "ikke er den slags band, der fremtryller en lunken reaktion, (som) mennesker der enten kan lide dem eller direkte miskrediterer dem." Vokalist Ville Valo forklarer, at grunden til mange rock fans ikke kan lide hans band, er fordi, de er bange for at acceptere deres feminine sider ved sin bemærkning "det at kalde dit band for H.I.M. er så tæt på bøsse, som du kan komme i at navngive dit band."I det 21. århundrede har gothic metal bands opnået et stærkt nærvær til mainstreamen i Finland, med mange grupper som har nydt kommerciel succes. Udover det førnævnte band HIM har bandene Charon, Entwine, For My Pain..., Lullacry, Poisonblack, Sentenced, The 69 Eyes og To/Die/For haft singler og albums indenfor top ti på den finske hitliste. Af disse bands er Sentenced bemærkelsesværdig for at være blevet dannet helt tilbage i 1989 med tidlige udgivelser, der musikalsk lå i melodisk og blackened death metal retningen. For My Pain... blev stiftet som en supergruppe med medlemmer fra andre fremstående bands i Finland, som inkluderer Nightwish, Embraze, Eternal Tears of Sorrow og Reflexion.
Nogle rapportere har foreslået, at der eksisterer en goht ideologi, tankegang eller et sæt almindelige værdier, men der er "kun meget lidt enighed om hvad det præcist indebærer." Forfatteren Gavin Baddeley beskriver den gotiske æstetik følgende: 
Begrebet gothic blev konfronteret med heavy metal musik ved udgivelsen af Paradise Losts album Gothic fra 1991. Siden da har fans ofte været uenige med hinanden om, "hvilket bands er, og mest bestemt hvem er ikke ægte gothic." Det er også et normalt syn at se musikere tilknyttet til goth musik, "fornægte deres goth publikum," og distancerer sig fra genren, hvor bemærkelsesværdige eksempler inkluderer Rozz Williams fra Christian Death og Andrew Eldritch fra The Sisters of Mercy. Indenfor den gotiske metals undergenrer har medlemmer fra grupper som After Forever, HIM og Nightwish lignende bagatelliseret eller set bort fra den gotiske genre i deres musik.
Baddeley, Gavin (2002). Gothic Chic: A Connoisseur's Guide to Dark Culture. London: Plexus Publishing Limited. ISBN 0859653080. 
Buckley, Peter; Buckley, Jonathan (2003). The Rough Guide to Rock. London: Rough Guides. ISBN 1843531054. 
Day, Peter (2006). Vampires: Myths and Metaphors of Enduring Evil. New York: Rodopi. ISBN 9042016698. 
Gunn, Joshua (2007). Goodlad, Lauren M. E.; Bibby, Michael (red.). Dark Admissions: Gothic Subculture and the Ambivalence of Misogyny and Resistance. Durham: Duke University Press. 41–65. ISBN 0822339218. 
Kavka, Misha (2007). Hogle, Jerrold E. (red.). The Gothic on Screen. Cambridge: Cambridge University Press. 209–228. ISBN 0521794668. 
Kilpatrick, Nancy (2004). The Goth Bible: A Compendium for the Darkly Inclined. New York: St. Martin's Griffin. ISBN 0312306962. 
Hoskyns, Barney (2004). Into the Void: Ozzy Osbourne and Black Sabbath. London: Omnibus Press. ISBN 1844491501. 
Kahn-Harris, Keith (2007). Extreme Metal: Music and Culture on the Edge. Oxford: Berg Publishers. ISBN 1845203992. 
Leguay, Stephane; Glenadel, Mario (2006). Carnets noirs: musiques, attitudes, cultures gothiques, électroniques & industrielles Acte 1 La scène internationale. Paris: E-dite. ISBN 284608176X. 
Punter, David; Byron, Glennis (2004). The Gothic. Malden: Blackwell Publishing. ISBN 0631220631. 
Sharpe-Young, Garry (2007). Metal: The Definitive Guide. London: Jawbone Press. ISBN 9781906002015. 

Grænseslagene var en række slag, som blev udkæmpet langs østgrænsen af Frankrig og i det sydlige Belgien kort efter udbruddet af 1. Verdenskrig. Slagene var baseret på de militære strategier, som var udviklet af den franske generalstabschef general Joseph Joffre i Plan XVII og en offensiv fortolkning af den tyske Aufmarsch II indsatsplan, som var udformet af Helmuth von Moltke den yngre. Den tyske koncentration af styrke på den højre (nordlige) fløj, som skulle svinge gennem Belgien og angribe Frankrig bagfra blev forsinket af bevægelsen af general Charles Lanrezac's femte armé mod nordvest for at opfange den og tilstedeværelsen af British Expeditionary Force (BEF) på hans venstre flanke. Franskmændene og briterne blev trængt tilbage af tyskerne, som var i stand til at invadere det nordlige Frankrig. Franske og britiske bagtropper forsinkede den tyske fremrykning, hvilket gav tid til at franskmændene kunne overføre deres styrker vestpå så de kunne forsvare Paris, hvilket førte til det første slag om Marne.
Den militære planlægning i Belgien antog, at andre stormagter ville fordrive en angriber og en alliance mellem Frankrig og Storbritannien blev ikke styrket af en mulig tysk invasion, trods den Engelsk-franske entente (1904), som havde fået belgierne til at føle, at den britiske holdning overfor Belgien havde ændret sig, og at de blev set som et britisk protektorat. Der var blevet etableret en generalstab i 1910 generalstabschefen generalløjtnant Harry Jungbluth gik på pension den 30. juni 1912 og blev først afløst af generalløjtnant Chevalier de Selliers de Moranville i maj 1914. Moranville begyndte at planlægge en koncentrering af hæren og mødtes med belgiske jernbaneembedsmænd den 29. juli.Den belgiske hær skulle samles i det centrale Belgien foran Antwerpen stillingen og være klar til at vende sig mod grænsen, mens fæestningerne omkring Liège og Namur havde til opgave at sikre grænserne. Ved mobilisering blev kongen hærens øverstkommanderende, og han besluttede hvor hæren skulle samles. Midt i forandringerne som følge af den nye genoprustningsplan ville de uorganiserede og dårligt trænede belgiske soldater have fordel af at blive samlet i midten af landet og derved udskyde kontakten med en invasionsstyrke; men de havde også brug for befæstninger til forsvaret, og de lå ved grænsen. Nogle ønskede en tilbagevending til grænsen, på linje med de franske teorier om offensiven. Belgiske planer blev et kompromis, hvor felthæren samledes bag Gete floden, med to divisioner længere fremmed ved Liège og Namur.
Den tyske generalstabschef i perioden 1891-1906, Alfred von Schlieffen, havde skitseret en række planer, somgik ud på at vinde et afgørende slag mod den franske armé i Tyskland, Belgien eller Tyskland alt efter omstændighederne. Aufmarsch I West var en plan for en fransk-tysk krig, hvor Frankrig (da de var i undertal) var i defensiven og Tyskland angreb ved at invadere Belgien mellem Antwerpen og Namur og derpå rykke sydpå for at bryde gennem forsvarsområdet Verdun-Marne-Paris. Tyske styrker skulle holde ud her indtil jernbaneforbindelsen blev genetableret og tilstrækkelige forsyninger af mad og ammunition kunne blive opbygget som forberedelse til en ny offensiv operation. Helmuth von Moltke den Yngre efterfulgte von Schlieffen i 1906 og blev overbevist om at en isoleret fransk-tysk krig var en umulighed og at italienske og østrig-ungarske styrker ikke ville være til rådighed til at forsvare den fransk-tyske grænse som oprindelig planlagt. Under Moltke blev Aufmarsch I opgivet, men i 1914 forsøgte han at anvende den offensive strategi i Aufmarsch I på indsatsplanen Aufmarsch II og den to-frontskrig den forudsatte,
 Ud fra hans vurdering af franskmændenes defensive evner konkluderede Schlieffen at den tyske hær ville have behov for mindst 48,5 armékorps for at have succes med et angreb på Frankrig gennem Belgien, men Moltke planlagde at angribe gennem Belgien med blot 34 armékorps til rådighed i vest. Schlieffenplanen er således reelt en kritik af den tyske strategi i 1914, da den klart forudså at Moltkes ikke ville lykkes med så lille en styrke. [...] Moltke fulgte buen fra Schlieffenplan, men kun indtil det punkt, hvor det stod klart, at han ville have haft behov for arméen i Schlieffenplanen for at fortsætte længere ad den vej.
Den tyske hovedstyrke forsøgte at følge Aufmarsch I fremrykningen gennem Belgien og angribe sydpå ind i Frankrig, så de franske arméer blev omringet i vest og trængt tilbage over Meuse, Aisne, Somme, Oise, Marne og Seine floderne uden at de kunne trække sig tilbage til det centrale Frankrig. Det var hans håb, at franskmændene enten ville blive nedkæmpet eller at manøvren nordfra ville skabe mulighed for en fejl i centrum eller i Lorraine på den fælles grænse.
Ifølge Plan XVII skulle den franske fredstidshær danne fem feltarméer på ca. 2 mio. mand med en gruppe reservedivisioner tilknyttet de sydlige og nordlige flanker. Arméerne skulle samles ved den tyske grænse omkring Épinal, Nancy og Verdun–Mezières, med en armé i reserve omkring Ste. Ménéhould og Commercy. Siden 1871 havde jernbanebyggeri givet den franske generalstab 16 linjer til den tyske grænse mod de 13 der var til rådighed for den tyske hær, og franskmændene kunne vente på at tyskernes hensigter stod klare. Den franske indsættelsesplan havde sigte på at være forberedt på en tysk offensiv i Lorraine eller gennem Belgien. Det var ventet, at tyskerne ville indsætte reservetropper, men også at en stor tysk hær ville blive mobiliseret ved grænsen til Rusland, så hæren i vest kun havde tilstrækkeligt mange tropper til at kunne rykke sydpå gennem Belgien syd for Meuse og Sambre floderne. Det franske efterretningsvæsen havde fået fat i en kort-øvelse fra den tyske generalstab i 1905, hvor tyske tropper ikke var fået længere nordpå end til Namur og franskmændene antog, at planer om at belejre belgiske forter var et defensivt tiltag mod den belgiske hær.Et tysk angreb fra det sydøstlige Belgien mod Mézières og en mulig offensiv fra Lorraine mod Verdun, Nancy og St. Dié var forudset. Planen var en videreudvikling af Plan XVI og gav plads til muligheden af en tyske offensiv gennem Belgien. Første, anden og tredje armé skulle samles mellem Épinal og Verdun overfor Alsace og Lorraine. Femte armé skulle samles mellem Montmédy, Sedan og Mézières og fjerde armé skulle holdes tilbage vest for Verdun, klar til at rykke østpå og angribe den sydlige flanke af en tysk invasion gennem Belgien eller sydpå mod den nordlige flanke af et angreb gennem Lorraine. Der blev ikke formelt taget højde for en kombineret operation med British Expeditionary Force (BEF), men fælles arrangementer var blevet udformet i 1911 under den Anden Marokkokrise, hvor franskmændene havde fået at vide, at seks divisioner kunne forventes at operere omkring Maubeuge.
Ved midnat mellem den 31. juli og 1. august 1914 sendte den tyske regering et ultimatum til Rusland og udsendte en advarsel om "Kriegsgefahr" i løbet af dagen. Den osmanniske regering gav ordre til mobilisering og London Stock Exchange lukkede. Den 1. august gav den britiske regering ordre til mobilisering af flåden, den tyske regering beordrede generalmobilisering og erklærede krig mod Rusland. Krigen begyndte på grænsen til Polen. Den franske regering beordrede generalmobilisering og den næste dag sendte den tyske regering et ultimatum til den Belgien, hvor den forlangte passage gennem belgisk område, mens tyske tropper krydsede grænsen til Luxembourg. Militære operationer begyndte ved den franske grænse, Libau blev bombarderet af en tysk let krydser SMS Augsburg og den britiske regering garanterede flådebeskyttelse af Frankrigs kyster. Den 3. august afslog den belgiske regering de tyske krav, og den britiske regering garanterede militær støtte til Belgien i tilfælde af en tysk invasion. Tyskland erklærede krig mod Frankrig, den britiske regering beordrede generalmobilisering mens Italien erklærede sig neutral. Den 4. august sendte den britiske regering et ultimatum til Tyskland og erklærede krig ved midnat mellem 4. og 4. august CET. Belgien afbrød de diplomatiske forbindelser med Tyskland og Tyskland erklærede krig mod Belgien. Tyske tropper krydsede den belgiske grænse og angreb Liège.
Joseph Joffre, som havde været øverstkommanderende for den franske armé siden 1911, og krigsminister Adolphe Messimy mødtes den 1. august for at enes om at det udelukkende var den øverstkommanderende, som stod for den militære føring af krigen. Da tyske tropper den 2. august begyndte at krydse den franske grænse fortalte Messimy Joffre, at han havde frihed til at beordre franske tropper over den tyske men ikke den belgiske grænse. Joffre sendte advarsler til dækningsstyrkerne nær grænsen og beordrede 7. korps til at forberede en fremrykning mod Mühlhausen (fransk: Mulhouse) nordøst for Belfort og 20. korps til at forberede en offensiv mod Nancy. Så snart nyheden om at tyske tropper var gået ind i Luxembourg fik 4. armé ordre til at rykke ind mellem 3. og 5. armé, klar til at angribe nord for Verdun. Operationer ind i Belgien var forbudt for ikke at give tyskerne et påskud indtil den 4. august, hvor det stod klart, at tyske tropper allerede havde krænket den belgiske grænse. For at overholde den fransk-russiske alliance beordrede Joffre en invasion af Alsace-Lorraine til at begynde den 14. august, selv om han forventede en tysk offensiv gennem Belgien.Den 8. august havde 5. armé fået ordre til at tage opstilling til venstre for 4. armé og være klar til at angribe den sydlige flanke af den tyske fremrykning fra Mézières og Mouzon, gennem det vanskelige terræn imellem. Alle fire korps dækkede denne front indtil 12. august hvor Joffre tillod general Charles Lanrezac at rykke 1. korps nordpå til Givet for at imødegå et muligt tysk forsøg på at krydse Meuse mellem Givet og Namur 35 km længere nordpå, hvilket forlængede hærens front til 80 km. Da Lanrezac blev klar over størrelsen af den tyske styrke i Belgien og ville forstærke den venstre flanke ved at rykke til Namur, Joffre nægtede at tillade at arméens front blev udvidet til 110 km og beordrede Lanrezac til at fastholde hæren i en central placering nær Mézières, klar til at imødegå en tysk offensiv fra Mouzon til Namur. Den 14. august mødtes Joffre og Lanrezac; men Joffre mente, at kun nogle få tyske kavaleri og infanterienheder havde krydset Meuse. Med BEF på vej til Maubeuge og Hirson ville en omplacering af 5. armé forstyrre opmarchen. Den 14. august viste en ny efterretningsrapport, at otte tyske korps var placeret mellem Luxembourg og Liège og dagen efter gav Joffre tilladelse til at 5. armé rykkede nordpå for at operere hinsides Meuse. 11. korps blev overført til 4. armé og 18. korps blev overført fra 3. til 5. armé, som blev gjort ansvarlig for forsvaret af Maubeuge.Joffre begyndte at afskedige hærchefer i begyndelsen af august, først 7. korps chef Bonneau og frem til 6. september havde han fjernet to armé-, 10 korps- og 38 divisionschefer, ved at overføre dem til Limoges. 7. korps i syd blev forstærket med to divisioner, en kavaleridivision og den første gruppe af reservedivisioner. Korpset blev omdøbt til Alsace-arméen, for at fjerne første armés bekymring om Alsace under operationerne i Lorraine. To korps blev fjernet fra anden armé og blev en strategisk reserve. Joffre mødtes med Sir John French den 16. august og erfarede, at briterne kunne være klar den 24. august, Joffre sørgede også for Territorie divisioner til at dække området fra Maubeuge til Dunkerque. Den tyske belejring af forterne ved Liège sluttede den 16. august og 1. og 2. armé med 12 korps og 3. armé med fire korps begyndte at rykke frem bag kavaleriskærme. Den 18. august beordrede Joffre femte armé til at forberede sig på en tysk offensiv på begge sider af Meuse eller at møde en lille styrke på den nordlige bred. Femte armé begyndte at rykke mod Namur, i vinklen mellem floderne Meuse og Sambre den 19. august, hvilket indebar en march på 100 km for nogle enheder. 
Den 5. august gav Joffre ordre om en offensiv af 7. korps på højre flanke af første armé, som skulle indledes den 7. august i retning mod Mulhouse. Opsnapningen af den tyske 2. armés slagorden den 7. august overbeviste Joffre om styrken af de tyske styrker på flankerne havde efterladt centrum svagt og sårbart overfor en offensiv mod Neufchâteau og Arlon. Den 8. august udstedte Joffre Generel instruktion nr. 1, som indeholdt hans strategisk hensigter, som gik ud på at ødelægge den tyske hær frem for at erobre land. Offensiven ind i Alsace og den med første og anden armé ind i Lorraine ville fastholde tyske styrke og tiltrække forstærkninger, da hovedoffensiven længere mod nord havde retning mod det tyske centrum og omgik de tyske styrker i Belgien sydfra. Joffre forventede, at angrebet mod det tyske centrum ikke ville møde stor modstand. Første og anden armé skulle herefter rykke frem syd for det befæstede tyske område mellem Metz og Thionville, mens 4. reservegruppe dækkede den nordlige flanke nær Hirson, for at holde øje med hullet ved Chimay og afbøde et tysk angreb fra nord eller øst. Strategien byggede på den antagelse, at den tyske hovedstyrke ville blive indsats omkring Luxembourg og mellem Metz og Thionville, med mindre styrker i Belgien. Den 9. august viste en efterretningsrapport et tysk korps aktivt nær Freiburg tæt på den schweiziske grænse, fire i Luxembourg nord for Thionville og seks fra Liège i Belgien til den nordlige ende af Luxembourg, hvilket efterlod fem korps hvis placering var ukendt. Den franske generalstab sluttede at de var mellem Metz og Thionville og Luxembourg, klar til at rykke mod Sedan eller Mézières.Joffre fastsatte den 14. august til at være dagen hvor 1. og 2. armé skulle invadere Lorraine mellem Toul og Épinal, syd for det befæstede tyske område mellem Metz og Thionville. Den 1. armé skulle angribe i syd med fire korps mod Sarrebourg 60 km øst for Nancy og Donon 25 km syd for Sarrebourg. Passene i Vogeserne syd for Donon skulle erobres inden hovedangrebet blev sat ind. 2. armé skulle angribe i retning mod Morhange, 45 km nordøst for Nancy, med to korps nord for 1. armé og tre som rykkede frem bagefter bag den venstre flanke af korpset mod syd for at imødegå et tysk angreb fra Metz. Den franske offensiv blev vanskeliggjort af at arméerne fjernede sig fra hinanden under fremrykningen, som foregik i vanskeligt terræn, især mod syd, og den samlede front var 150 km bred. Fremrykningen af første og anden armé skulle trække tyske styrker mod syd, mens en fransk manøvre foregik i Belgien og Luxembourg med henblik på at bryde igennem et svagt punkt i den tyske linje og derpå ødelægge de tyske hovedstyrker.Nyheden om at tyske styrker angreb mod broerne over Meuse syd for Namur, fik Joffre til at vente et tysk angreb fra Mézières til Givet, 40 km længere mod nord, med henblik på at omringe den franske nordflanke og en anden styrke for at forsøge at krydse Meuse fra Montmédy til Sedan. Den 12. august gav Joffre Lanrezac tilladelse til at flytte 1. korps vest på til Dinant ved Meuse og den 15. august beordrede Joffre hovedparten af 5. armé til at rykke mod nordvest bag Sambre. Ingen stor tyske styrker forventedes at krydse nord for Meuse, hvilket gjorde den franske generalstab sikker på, at det tyske centrum var svagere end ventet. Den 18. august gav Joffre ordre til tredje, fjerde og femte armé til sammen med belgierne og briterne at angribe de tyske hære omkring Thionville og Luxembourg, hvor man mente, at 13-15 tyske korps var samlet. Tredje og fjerde armé skulle besejre tyske styrker mellem Thionville og Bastogne, når de angreb vestpå mod Montmédy og Sedan. Femte armé skulle opsnappe tyske styrker, som rykkede frem mod Givet og derpå skulle fjerde armé svinge nordpå og angribe de tyske hæres sydlige flanke. Tredje og fjerde armé skulle afgørende besejre de tyske hovedstyrker i vest og til det formål blev der tilføjet to korps til de fire i fjerde armé fra arméerne i flanken.
Den første franske offensiv i krigen, kaldet slaget ved Mulhouse, begyndte den 7. august 1914. Joffre havde givet første og anden armé ordre til at komme i kamp med så mange tyske divisioner som muligt for at hjælpe de franske divisioner, som opererede længere mod nord. Det franske 7. korps med 14. og 41. division under ledelse af general Bonneau, rykkede frem fra Belfort til Mulhouse og Colmar 35 km mod nordøst. Franskmændene erobrede hurtigt grænsebyen Altkirch 15 km syd for Mulhouse ved et bajonetangreb. Den 8. august fortsatte Bonneau forsigtigt fremrykningen og erobrede Mulhouse kort efter at dens tyske besættere havde forladt byen. Første armés chef general Auguste Dubail foretrak at grave sig ned og og færdiggøre mobiliseringen; men Joffre gav ordre til at fremrykningen skulle fortsætte. Med ankomsten af to korps af den 7. tyske armé fra Strasbourg, indledte tyskerne et modangreb om morgenen den 9. i det nærliggende Cernay. Mulhouse blev generobret den 10. august og Bonneau trakt sig tilbage mod Belfort for at undgå en tysk omringning.General Paul Pau blev sat i spidsen for en ny fransk Alsace-armé, og Bonneau, chefen for 7. korps, blev afskediget af Joffre og 7. korps blev forstærket med 44. division, 55. reservedivision, 8 kavaleridivision og 1. gruppe af reservedivisioner (58., 63. og 66. reserveddivision) for at kunne geninvadere Alsace den 14. august, som led i den større offensiv med første og anden armé ind i Lorraine, hvilket trak hovedparten af den tyske 7. armé nordpå. Alsace-arméen indledte en ny offensiv mod fire Landwehr brigader, 7. korps rykkede frem fra Belfort med to divisioner til højre, som passerede gennem Dannemarie for enden af Ill-dalen. På venstre flanke rykkede to divisioner frem i samarbejde med Chasseur bataljoner, som var rykket ind i Fecht dalen den 12. august. Om aftenen den 14. august blev Thann erobret og de mest fremskudte tropper var fortsat forbi forstæderne Thann, Cernay og Dannemarie i den vestlige udkant af byen den 16. august. Den 18. august angreb 7. korps Mulhouse og erobrede Altkirch på den sydøstlige flanke mens den nordlige flanke rykkede frem mod Colmar og Neuf-Breisach.De tyske forsvarere blev tvunget tilbage fra højdedragene vest for Mulhouse på begge breder af floden Doller og ind i forstæderne til Mulhouse, hvor det kom til kamp fra hus til hus. Gaderne og husene i Dornach blev erobret systematisk og om antenen den 19. august havde franskmændene generobret byen. Efter at være blevet løbet over ende trak tyskerne sig hastigt tilbage gennem Hardt skoven for at undgå at blive afskåret og krydsede Rhinen forfulgt af franskmændene og trak sig tilbage til Ensisheim, 20 km mod nord. Franskmændene erobrede 24 kanoner, tog 3.000 fanger og betydelige mængder udstyr. Med erobringen af broerne over Rhinen og dale som førte ud til sletten havde Alsace-arméen fået kontrol ovre det øvre Alsace. Franskmændene konsoliderede sig i det erobrede område og forberedte sig på at fortsætte offensiven, men den 23. august blev alle forberedelser stoppet da der kom nyt om nederlag i Lorraine og Belgium. I stedet trak franskmændene sig tilbage og konsoliderede linjen ved højdedragene udenfor den Befæstede region Belfort. Den 26. august trak franskmændene sig tilbage fra Mulhouse til en linje som var lettere at forsvare nær Altkirch, for at kunne sende forstærkninger til de franske arméer tættere på Paris. Alsace-arméen blev opløst og 7. korps overført til Somme. 8. kavaleridivision blev tilknyttet første armé og yderligere 2 divisioner blev sendt afsted senere.
Slaget ved Haelen ("Halen") var et kavalerislag i begyndelsen af 1. verdenskrig. Haelen (Halen på flamsk) var en lille markedsby som lå på den vigtigste fremrykningrute for kejserriget Tysklands hær, og var et godt sted at krydse floden Gete. Slaget blev udkæmpet den 12. august 1914 mellem tyske styrker under Georg von der Marwitz og belgiske troper under Léon de Witte. Belgiske ingeniørtropper havde sprængt broen over Gete men brostrukturen var kun styrtet delvist sammen, og det lykkedes tyskerne at få ca. 1.000 tropper ind i centrum af Haelen. Den belgiske hovedforsvarslinje lå vest for Haelen i et terræn, som kun gav angriberne et delvist skjult udsyn. 3. og 17. kavaleribrigade støttede de tyske Jäger soldater syd for Haelen, hvilket gjorde det muligt at bringe artilleri frem til udkanten af landsbyen, men et angreb gennem kornmarker blev slået tilbage med store tab. Noget kavaleri blev fanget af pigtrådshegn. Jäger-tropperne blev også slået tilbage trods støtte fra 2. gardes maskingevær afdeling og fra afsiddede kavaleriskarpskytter.Sidst på dagen afbrød Marwitz kampen. 2. kavaleridivision trak sig tilbage mod Hasselt og 4. kavaleridivision trak sig tilbage til Alken. De Witte havde slået de tyske kavaleriangreb tilbage ved at beordre kavaleriet, som også mange cyklist kompagnier og et enkelt pionerkompagni til at kæmpe afsiddet og møde angrebet med koncentreret riffelild, som forårsagede betydelige tab blandt tyskerne. Det tyske kavaleri havde opnået at skjule operationerne på den højre tyske flanke og etablerede en front parallel med Liège og opdagede hvor den belgiske feltarmé var placeret, men havde ikke været i stand til at trænge forbi den belgiske fornt og afdække de belgiske dispositioner her. Selv om det var en belgisk sejr, havde slaget ikke den store strategiske betydning: de tyske arméer belejrede og erobrede de befæstede områder ved Namur, Liège og Antwerpen, som den belgiske strategi hvilede på.
Den franske hovedoffensiv i syd begyndte den 14. august da første armé rykke frem med to korps ind i Vogeserne og med to korps nordøst mod Sarrebourg og de to korps i højre side af anden armé under general de Castelnau rykkede frem til venstre for første armé. Et korps og den anden gruppe af reservedivisioner rykkede langsomt mod Morhange i trappeformation (echelon) som flankebeskyttelse mod et tysk angreb fra Metz. Første armé havde erobret flere pas længere mod syd efter 8. august for at beskytte den sydlige flanke mens arméen rykkede mod Donon og Sarrebourg. Trods advarsler fra Joffre mod at sprede styrkerne, måtte hæren rykke mod passene i Vogeserne i sydøst, østpå mod Donon og nordøst mod Sarrebourg. De tyske tropper trak sig tilbage i løbet af dagen, Donon blev erobret og på den venstre flanke blev der foretaget en fremrykning på 10-12 km. Ved aften angreb 26. division fra 13. korps Cirey, hvor den blev mødt med artilleri og maskingeværer og slået tilbage med store tab. Den 15. august rapporterede 2. armé at langrækkende tysk artilleri havde været i stand til at bombardere og franske artilleri og infanteri uhindret og at tysk infanteri i nedgravede stillinger havde tilføjet franskmændene store tab da de angreb.Anden armé måtte angribe metodisk efter artilleriforberedelse, men havde trængt de tyske forsvarere tilbage. Efterretningsrapporter identificerede placeringen af hovedforsvarslinjen for de tyske 6. og 7. arméer under kommando af kronprins Rupprecht af Bayern, nær de fremrykkende franske tropper, og at en modoffensiv var umiddelbart forestående. . Den 16. august imødegik tyskerne fremrykningen med langtrækkende artilleri og den 17. august forstærkede første armé fremrykningen mod Sarrebourg. Da det viste sig, at tyskerne havde forladt byen beordrede Joffre anden armé til fortsætte længere nordpå, hvilket betød at de franske arméer fjernede sig yderligere fra hinanden. Et tysk modangreb den 20. august tvang de franske arméer ind i separate slag, hvor de blev besejret og tvunget til at trække sig tilbage i uorden. Den tyske forfølgelse var langsom, og Castelnau var i stand til at gå i stilling øst for Nancy og forlænge den højre fløj mod syd for igen at få kontakt til første armé. I løbet af 22. august blev den højre fløj angrebet og tvunget 25 km tilbage fra de stillinger hvorfra offensiven var begyndt den 14. august. Første armé trak sig tilbage. men det lykkedes den at holde kontakt med anden armé og den 24. august begyndte begge arméer en modoffensiv ved Trouée de Charmes og var i starten af september nået tilbage til linjen fra 14. august.
Joffre udstedte instruktioner, men holdt tredje og fjerde armé tilbage fordi luft og kavalerirekognoscering ikke fandt mange tyske tropper foran de to arméer. Kun en stor styrke, som rykkede mod nordvest 40-50 km borte. Den 19. august fik fjerde armé under general Fernand de Langle de Cary ordre til at besætte broerne over Semois, men ikke rykke ind i Belgien før den tyske offensiv begyndte. Et for tidligt angreb ville rykke ind i en fælde frem for at give tyskerne tid til at tømme Luxembourg for tropper inden franskmændene rykkede frem. Den 20. august angreb de tyske arméer i syd den første og anden franske armé, og den næste dag begyndte tredje og fjerde franske armé deres offensiv. Fjerde armé krydsede Semois og rykkede frem mod Neufchâteau mens tredje armé under general Pierre Ruffey angreb mod Arlon, som en beskyttelse af fjerde armés højre flanke.
Syd for Verdun blev tredje armé omdøbt til Lorraine-arméen og skulle holde udkig efter en tysk offensiv fra Metz, hvilket gjorde det muligt for resten af tredje armé at koncentrere sig om offensiven ind i Belgien. De franske arméer invaderede Belgien med 9 infanterikorps, men 10 tyske korps og seks reservebrigader lå mellem Metz og det nordlige Luxembourg. Den 4. tyske armé under Albrecht, hertug af Württemberg og 5. armé under kronprins Wilhelm var rykket langsommere end 1., 2. og 3. armé og den franske offensiv mod dem blev rapporteret den 21. august. De franske arméer manglede kort og var ikke klar over størrelsen af de tyske styrker overfor sig da tredje armé skubbede små tyske enheder til side. Den 22. august angreb 5. korps i tredje armés område nedgravede tyske tropper ved Longwy kl. 5 om morgenen i tæt tåge og kraftig regn uden artilleristøtte.Da tågen lettede fangede det tyske artilleri de franske kanoner i åbent terræn og nedkæmpede dem. et tysk modangreb drev en fransk division på flugt, og korpset blev ikke samlet igen før aften. Mod nord rykkede 4. korps også frem i tåge og stødte på tyske tropper i stilling nær Virton og blev også tvunget tilbage med en division på flugt. På den sydlige flanke blev 6. korps trængt et kort stykke tilbage. I fjerde armés område lykkedes det 2. korps på højre flanke at holde trit med tredje armé mod syd, men kunne ikke rykke længere frem. Kolonikorpset på venstre blev besejret ved Rossignol, 15 km syd for Neufchâteau og havde tab på 11.646, men 5. kolonibrigade på venstre side nåede let Neufchâteau, inden den blev slået tilbage med store tab. Længere mod nord rykkede 12. korps støt frem, men 17. korps længere fremme blev omgået og 33. division mistede det meste af sit artilleri. På den nordlige flanke kom 11. og 9. korps ikke for alvor i kamp.Joffre gav den 23. august de franske hærchefer ordre til at fortsætte offensiven så hurtigt som muligt, da hans startegi afhang af tredje og fjerde armés succes. Ruffey svarede om morgenen, at angrebet ikke kunne begynde før hans divisioner var blevet reorganiseret og tidligt på eftermiddagen opdagede han at tyskerne var kommet en ny offensiv i forkøbet ved et trænge 5. korps i centrum 5 km tilbage, hvilket fik resten af arméen til at trække sig tilsvarende tilbage. I fjerde armés område var 33. division i 17. korps blevet slået på flugt og resten af korpset havde trukket sig tilbage i løbet af natten til den 23. august. 5. kolonibrigade trak sig til bage Neufchâteau før daggry den 23. august, hvilket afdækkede 12. korps højre flanke, som derfor også faldt tilbage. Da den 23. august var omme var de overlevende i tredje og fjerde armé tilbage ved deres udgangspunkter, bortset fra 11. og 9. korps på den nordlige flanke.
Den 19. august begyndte femte franske armé at rykke ind i vinklen mellem Meuse og Sambre floderne nær Namur, hvilket indebar en march på op imod 100 km og bragte arméen langt forbi den venstre fløj af 4. armé. Overfor franskmændene var 2. og 3. tyske armé med 18 divisioner imod franskmændenes 15. 1. korps holdt vestbredden af Meuse mellem Givet og Namur, 10. korps vendte mod nordvest langs Sambre, med 3. korps i vest overfor Charleroi og 18. korps længere mod venstre. Fransk kavaleri på venstre flanke havde træfninger med tysk kavaleri den 20. august og den følgende dag beordrede Joffre femte armé til at rykke frem ved BEF til venstre for sig, for at finde og angribe de tyske styrker vest for Meuse.Inden franskmændene kunne krydse Sambre, begyndte et tysk angreb mellem Namur og Charleroi og broerne over Sambre blev erobret. Den 22. august angreb franskmændene for at generobre broerne, men blev slået tilbage i centrum. 1. korps blev beordret til at rykke nordpå til Namur, hvilket efterlod 20 km af Meuse kun forsvaret af en reservedivision, og 3. tyske armé kunne krydse floden nord for Givet. 1. korps drev en del af 3. armé tilbage over floden den 23. august, men kunne ikke generobre Dinant. Samtidig blev BEF angrebet af den tyske 1. armé ved Mons. Med evakueringen af Namur og nyheden om, at den fjerde franske armé var på tilbagetog i Ardennerne, beordrede Lanrezac tilbagetog omkring midnat i retning mod Givet, hvilket var den sidste franske manøvre i grænseslagene.
Den 23. august rykkede det tyske 9. korps frem og en del af 35. brigade satte over Mons–Condé kanalen øst for Nimy og nåede jernbanen der tidligt på eftermiddagen men blev slået tilbage fra Nimy. 36. brigade erobrede broer ved Obourg trods kraftig modstand, hvoefter forsvarerne ved Nimy gradvis trak sig tilbage. Broerne mod nord blev erobret kl. 4 og landsbyen erobret. Mons blev besat uden modstand; men på det højereliggende område mod øst fortsatte forsvaret. 17. division rykkede frem til vejen mellem St. Symphorien og St. Ghislain. Klokken 5 beordrede divisionschefen et omgående angreb mod briterne øst for Mons, som blev trængt tilbage efter at de havde stået fast på Mons-Givry vejen. Klokken 11 afslørede rapporter til Kluck at briterne var i St. Ghislain og ved kanalovergangene i vest så langt som til broen ved Pommeroeuil, men uden tropper øst for Condé. Med rapporter, som tydede på at højre flanke var fri for allierede tropper, beordrede Kluck 3. korps til at rykke frem gennem St. Ghislain og Jemappes til højre for 9. korps og 4. korps fortsatte mod Hensis og Thulies. 4. korps var allerede i gang med at angribe mod Canal du Centre og 2. krops og 4. reservekorps fulgte efter arméens hovedstyrke.Kluck gav ordre til at angrebet skulle fortsætte den 24. august forbi det vestlige Maubeuge og at 2. korps skulle nå op bag arméens højre flanke. 9. korps skulle rykke frem til øst for Bavai, 3. korps skulle rykke frem til vest for landsbyen, 4. korps skulle rykke frem mod Warnies-le-Grand 10 km længere mod vest og 2. kavalerikorps skulle trænge frem mod Denain for at afskære den britiske retræte. Ved daggry genoptog 9. korps sin fremrykning og trængte frem mod bagtropper indtil om eftermiddagen hvor korpset stoppede fremrykningen på grund af usikkerhed om situationen på den venstre flanke og nærheden af Maubeuge. Klokken 16 fik kavalerirapporter Quast til at genoptage fremrykningen, som blev forsinket af forhindringerne Maubeuge og 3. korps Staben ved Klucks hovedkverter hævdede, at de to dages kampe ikke havde omsluttet briterne på grund af at arméen var underlagt Bülow og 2. armés hovedkvarter, som havde insisteret på, at 1. armé holdt sig nærmere på den vestlige flanke frem for at angribe vest for Mons. Det mentes, at kun en del af BEF havde været indsat, og at der var en hovedforsvarslinje fra Valenciennes til Bavai og Kluck gav ordre til, at den skulle omsluttes den 25. august.
Den franske offensiv blev besejret på nogle få dage. På højre fløj rykkede første og anden armé frem den 14. august og var tilbage i deres udgangsstillinger den 20. august. Offensiven fra tredje og fjerde armé blev besejret mellem 21. og 23. august og femte armé blev besejret ved Sambre og tvunget til at trække sig tilbage i samme periode. Joffres strategi var slået fejl fordi de tyske hære var blevet undervurderet og fordi franskmændene havde spredt deres offensive formåen. Med en stor tysk styrke i Belgien havde det set ud, som om det tyske centrum måtte være sårbart overfor tredje og fjerde armé. Dette misforståede indtryk af størrelsen af de tyske arméer i Belgien eller deres adgangsveje, havde ikke så stor betydning som den fejlagtige information om styrken af de tyske arméer overfor tredje og fjerde armé. Joffre lagde skylden på andre, og hævdede at det franske infanteri ikke havde vist offensive kvaliteter, selv om de var de stærkere end tyskerne på deres mest sårbare sted, en påstand, som Doughty i 2005 kaldte "rent opspind". Virkeligheden var, at mange af de franske tab skyldtes en overdreven offensiv ånd, og den 23. august konkluderede general Pierre Ruffey at infanteriet var gået til angreb uden artilleriforberedelse og uden artilleristøtte under angrebet.Tidligt den 24. august gav Joffre ordre til en tilbagetrækning til en linje fra Verdun til Mézières og Maubeuge og begyndte at overføre tropper fra den tyske grænse i øst til den vestlige flanke. De franske arméer skulle ødelægge jernbaner og tilføje den tyske hær så store tab som muligt inden offensiven blev genoptaget. To strategiske alternativer stod åbne: at angribe den østlige flanke af 1. armé og eller omgå den vestlige flanke af alle tyske arméer. Den 25. august udstedte Joffre Generel instruktion nr. 2 om en tilbagetrækning til en linje fra Verdun til Reims og Amiens og samlingen af to korps og fire reservedivisioner nær Amiens, som skulle gennemføre omslutningsoperationen. Joffre efterlyste et langt større samarbejde mellem infanteri og artilleri og en mere taktisk spredning af infanteriet for at opveje den tyske ildkraft.
I Den store Krig brugte Winston Churchill tal fra det franske parlaments arkiver fra 1920 til at angive de franske tab fra 5. august til 5. september 1914 til 329.000 dræbte, sårede og savnede, mens de tyske tab mellem august og november var 677.000 mand og de britiske tab i august og september var på 29.598 mand. I slutningen af august havde den franske hær lidt 75.000 døde hvoraf 27.000 blev dræbt den 22. august. De franske tab i den første måned af krigen var 260.000, hvoraf de 140.000 indtraf under de sidste fire dage af grænseslagene. I 2009 angav Herwig at tabene i 6. armé i august var på 34.598, heraf 11.476 døde og 28.957 i september med 6.687 døde. 7. armé havde tab på 32.054 i august med 10.328 døde pg 31.887 i september med 10.384 døde. I 1. armé var der tab på 19.980 heraf 2.863 døde og 2. armé havde tab på 26.222. I de sidste ti dage af august havde 1. armé tab på 9.644 og 2. armé mistede 15.693. Herwig skrev, at den franske hær ikke offentliggjorde formelle tabslister, men at den officielle historie Les armées françaises dans la grande guerre anførte tab på 206.515 mand i august og 213.445 i september. Under slaget var de franske tab på omkring 260.000 mand, heraf ca. 75.000 var dræbte.
Den femte franske armé faldt omkring 10 km tilbage fra Sambre under slaget ved Charleroi (22. august) og indledte en større tilbagetrækning fra området syd for Sambre den 23. august. BEF udkæmpede slaget ved Mons den 24. august, hvor den første og anden franske armé var blevet trængt tilbage af angreb fra de tyske 6. og 7. arméer mellem St. Dié og Nancy, tredje armé holdt stillinger øst for Verdun mod angreb fra 5. armé, fjerde armé holdt stillinger fra skillelinjen til terdje armé syd for Montmédy, vestpå til Sedan, Mezières og Fumay, overfor 4. armé og 5. armé, der lå mellem Fumay og Maubeuge, mens 3. armé var under fremrykning gennem Meuse-dalen fra Dinant og Givet ind i et hul mellem fjerde og femte armé og 2. armé trængte frem ind i vinklen mellem Meuse og Sambre direkte mod femte armé . På den yderste vestlige franske flanke forlængede BEF linjen fra Maubeuge til Valenciennes mod 1. armé og hærafdeling von Beseler dækkede den belgiske hær ved Antwerpen.Den 26. august erobrede tyske styrker Valenciennes og indledte belejringen af Maubeuge (24. august – 7. september). Leuven (Louvain) blev ødelagt af tyske tropper og slaget ved Le Cateau blev udkæmpet af BEF aog 1. tyske armé. Longwys garnison overgav sig og den følgende dag gik britiske marinesoldater og en gruppe fra Royal Naval Air Service ("RNAS") i land ved Ostende og Lille and Mezières blev besat af tyske tropper. Arras blev besat den 27, august og en fransk modoffensiv begyndte med slaget ved St. Quentin (1914) (slaget ved Guise 29.-30. august). Den 29. august gik femte armé til modangreb mod 2. armé syd for Oise, fra Vervins til Mont Dorigny og vest for floden fra Mont Dorigny til Moy mod St. Quentin ved Somme, mens briterne holdt linjen ved Oise vest for La Fère. Laon, La Fère og Roye blev indtaget af tyske tropper den 30. august og Amiens faldt den følgende dag. Den 1. september blev Craonne og Soissons indtaget og den 5. september afsluttede BEF sit tilbagetog fra Mons, mens tyske tropper nåede frem til Claye, 15 km fra Paris, Reims blev erobret, tyske tropper trak sig tilbage fra Lille og det første slag ved Marne (5.-12. september) begyndte, hvilket markerede afslutningen på den store tilbagetrækning af den vestlige flanke af de fransk-britiske arméer.Den 4. september havde første og anden armé sænket fremrykningen af 7. og 6. armé vest for St. Dié og øst for Nancy, hvorfra anden armé havde trukket sin vestre flanke tilbage for at vende mod nord mellem Nancy og Toul. Et hul mellem venstre side af anden armé og højre side af tredje armé ved Verdun, som havde front mod nordvest, på en linje mod Revigny overfor 5. armés fremrykning vest for Meuse mellem Varennes og St. Ménéhould. Fjerde armé havde trukket sig tilbage til Sermaize, vest for Marne ved Vitry le François og derpå over floden til Sompons, overfor 4. armé som var rykket frem fra Rethel til Suippes og vest for Chalons. Den nye niende armé holdt en linje fra Mailly mod 3. armé, som var rykket frem fra Mézières, over Vesle og Marne vest for Chalons. 2. armé var rykket frem fra Marle ved Serre, over Aisne og Vesle, mellem Reims og Fismes til Montmort, nord for skillelinjen mellem niende og femte armé ved Sezanne. Femte armé og BEF havde trukket sig tilbage syd for Oise, Serre, Aisne og Ourq, forfulgt af 2. armé på en strækning fra Guise til Laon, Vailly og Dormans og af 1. armé fra Montdidier, mod Compiègne og derpå sydøst mod Montmirail. Den nye sjette franske armé havde forbindelse til venstre side af BEF vest for Marne ved Meaux, til Pontiose nord for Paris. Franske garnisoner blev belejret ved Strasbourg, Metz, Thionville, Longwy, Montmédy og Maubeuge. Den belgiske hær var blevet omringet i Antwerpen og fæstningstropper fortsatte forsvaret af forterne ved Liège.
Den tyske offensiv begyndte i løbet af aftenen den 3. september mod befæstningerne ved Grand Couronné, på begge sider af Nancy, hvilket trængte den 2. gruppe af reservedivisioner (59., 68. og 70. division under general Léon Durand) mod nord og 20. korps under general Balfourier mod syd frem til om aftenen den 4. september. Om eftermiddagen den 5. september telegraferede Castelnau til Joffre, at han foreslog at evakuere Nancy for at bevare arméens kampkraft. Den følgende dag svarede Joffre, at anden armé skulle holde området øst for Nancy hvis det på var på nogen måde muligt, og og ellers trække sig tilbage til en linje fra Haye-skoven til Saffais, Belchamp og Borville. De civile myndigheder i byen havde indledt forberedelser til en evakuering, men tropperne på Grand Couronné slog de tyske angreb på højre flanke tilbage i løbet af 5. september. Reservedivisionerne blev kun trængt et lille stykke tilbage på fronten øst og nord for Nancy. Et forsøgt fra Moltke på at frigøre tropper fra 6. armé som skulle slutte sig til en ny 7. armé som var ved at blive dannet til operationer ved Oise slog fejl, da Rupprecht og Dellmensingen blev støttet af kejseren, som var tilstede i 6. armés hovedkvarter. Tyske angreb fortsatte den 6. september og 20. korps gennemførte et modangreb, som gav forsvarerne lidt tid til at komme sig, men tropperne i anden gruppe af reservedivisioner øst og nord for Nancy, begyndte at give efter.Den 7. september dannede tyske angreb længere nordpå en kile ind i de franske stillinger syd for Verdun ved St. Mihiel, som truede med at splitte anden og tredje armé. Ved Nancy trak en del af 59. reservedivision sig tilbage fra højdedraget St. Geneviève, som havde udsigt over Grand Couronné nordvest for Nancy, hvilket udsatte flanken af anden armé og Nancy for omringning. Castelnau forberedte sig på at trække sig tilbage og opgive Nancy, men blev omgået af staben i anden armé, som kontaktede Joffre. Castelnau fik ordre til at fastholde forsvaret af Grand Couronné i yderligere 24 timer. Den franske opgivelse af højdedraget St. Geneviève blev ikke opdaget af tyskerne, som havde trukket sig tilbage i løbet af eftermiddagen, og højdedraget blev genbesat. Tyske angreb fortsatte indtil om morgenen den 8. september, men de aftog i styrke da Moltke begyndte at flytte tropper til de tyske arméer på højre fløj. Moltke sendte major Roeder til 6. armé med ordre om at afslutte offensiven og begyndte en tilbagetrækning til grænsen. Først på dette tidspunkt fandt Rupprecht ud af at arméerne nær Paris var under alvorligt pres. Angrebene fra 6, armé aftog, og den 10. september begyndte arméen at trække sig tilbage mod grænsen. Den 13. september blev Pont-à-Mousson og Lunéville taget af franskmændene uden modstand og de franske arméer rykkede frem til Seille-floden, hvor fronten stabiliserede sig indtil 1918.
Joffre brugte jernbanerne, som havde transporteret franske tropper til den tyske grænse til at flytte tropper tilbage fra Lorraine og Alsace for at danne en ny slette armé under general Michel-Joseph Maunoury med ni divisioner og to kavaleridivisioner. Den 10. september var tyve divisioner og tre kavaleridivisioner blevet flyttet vestpå fra den tyske grænse til det franske centrum og venstre fløj og styrkeforholdet mellem de tyske 1.-3. armé og de franske tredje, fjerde, femte arméer, BEF og den sjette franske armé var ændret til 44 tyske mod 56 allierede divisioner. Sent den 4. september beordrede Joffre sjette armé til at angribe østpå over Ourcq mod Château Thierry mens BEF rykkede frem mod Montmirail og femte armé angreb nordpå med højre flanke beskyttet af niende arme´langs St. Gond marsken. De første-fjerde franske arméer mod øst skulle modstå angreb fra de tyske 5.-7. armé mellem Verdun og Toul og slå et omgående angreb tilbage mod stillingerne syd for Nancy fra nord. 6. og 7. tyske armé blev forstærket med tungt artilleri fra Metz og angreb igen den 4. september langs Moselle.Den 5. september rykke sjette armé frem østpå fra Paris og mødte det tyske 4. reservekorps, som havde bevæget sig ind i området samme morgen og havde gjort holdt kort før højdedragene nord for Meaux. I løbet af natten trak 4. reservcekorps sig tilbage til en bedste stilling 10 km mod øst og fransk luftrekognoscering observerede tyske styrker på vej nord for at imødegå sjette armé. General Alexander von Kluck, chefen for 1. tyske armé, beordrede 2. korps til at rykke tilbage den nordbredden af Marne, hvilket blev begyndelsen på en flytning af alle 1. armés fire korps til nordbredden frem til 8. september. Den hurtige flytning til nordbredden forhindrede sjette armé i at krydse Ourcq; men skabtge et hul mellem 1. og 2. tyske armé. BEF rykkede frem fra 6. til 8. september, krydsede Petit Morin, erobrede broer over Marne og etablerede et 8 km dybt brohoved. Femte armé rykkede også ind i hullet og den 8. krydsede den Petit Morin, hvilket tvang von Bülow til at trække højre flanke af 2. armé tilbage. Næste dag krydsede femte armé igen Marne og 1. og 2. tyske armé begyndte at trække sig tilbage, mens de franske niende, fjerde og tredje arméer udkæmpede defensive slag mod 3. armé, som blev tvunget til at trække sig tilbage med 1. og 2. armé den 9. september.Længere østpå blev tredje franske armé tvunget tilbage til vest for Verdun, da tyskerne angreb Meuse højdedragene i sydøst; men det lykkedes den at fastholde kontakten til Verdun og fjerde armé i vest. Tyske angreb mod anden armé syd for Verdun fra 5. september var nær ved at tvinge franskmændene på tilbagetog, men den 8. september lettede krisen. Fra den 10. september var de tyske arméer vest for Verdun på tilbagetog mod Aisne og briterne og franskmændene fulgte efter, mens de indsamlede omstrejfere og udstyr. Den 12. september beordrede Joffre en omgående bevægelse mod vest og et angreb nordpå af tredje armé for at afskære det tyske tilbagetog. Forfølgelsen gik for langsomt og den 14. september var de tyske arméer gået i stilling nord for Aisne og de allierede blev mødt af skyttegrave frem for bagtropper. Frontale angreb fra niende, femte og sjette franske armé blev slået tilbage den 15.-16. september, hvilket fik Joffre til at indlede overførslen af anden armé til den venstre flanke af sjette armé, første fase af kapløbet til havet, som var en række operationer med det formål at omgå de tyske arméer, hvilket frem til 19. oktober bragte de kæmpende styrker gennem Pikardiet og Flandern ud til Nordsøen.

En Granddanois eller en Grand danois, er en stor selskabshund, vagt- og forsvarshund, der vejer op til 95 kg.
Der fandtes ikke organiseret hundeopdræt i første halvdel af 1800 tallet, men i år 1886 blev den "Danske Commission Kjøbenhavn 1886" nedsat under Dansk Jagtforening, hvor en standard for Den danske Hund ("Den store danske Hund") blev formuleret. Dansk Kennel Klub overtog varetagelsen af interesserne omkring Den danske Hund, da denne organisation blev etableret i år 1897.
Grand Danois er den oprindelige store jagthund til jagt på storvildt og ulve i de danske landskaber.
Navnet granddanois stammer fra fransk grand danois, der betyder 'stor dansk (hund)' dannet af grand 'stor' + danois 'dansk'.Hundens navn på forskellige sprog er: Engelsk: ”Great Dane, Great Danish Dog, Danish Dog”. Fransk: ”Grand Danois", "chien Danois” Tysk: ”Dänischer Hund, der große dänische Hund og Dänische Dogge”, ”Der grosse Dänifche”, ”Dänischer Hund”, ”Der große dänische Hund”, efter år 1880 også "Deutsche Dogge". Italiensk: ”danese grande”. Finsk: ”Tanskandoggi”. Japansk: グレート・デーン (gureito dein = fonetisk oversættelse af Great Dane).[kilde mangler]I Sverige og Norge hedder hunden Grand Danois.
Betegnelsen ”dansk” i forbindelse med hundens navn opstår uden for Danmark for at henvise til hundens ophav. Gennem oversættelser til dansk af udenlandske videnskabelige værker, tilføjes desuden ”dansk” i daglig tale i 1800-tallet, da det organiserede opdræt af hunde flyttes fra kongehus og adel til borgerskabet. Det sker gradvist efter parforcejagten endeligt blev nedlagt ved Kongelig Resolution 20. oktober 1777.Oprindeligt var navnet forbeholdt Det Danske Kongehus som jagthund til storvildt. Navnet attesteres med betegnelser, kronologisk opstillet:
”hundum” (hunde) i Beowulf-kvadet (sætning 1368) fra midten af 700 tallet. Det er danerkongen Hróðgár (ca. år 473-525), der med kongsgård i Lejre tilskrives ordet.I oldengelsk indsnævredes betydningen af OE hund til at betegne en jagthund (hound). Denne forståelse ses også i Skånske Lov og tidlig engelsk lovgivning. Endvidere betegner en ”hund” alene han-hunden. Dette er tilfældet i De Kongelige Jagtprotokoller for årene 1710-36 på Meutegaarden ved Jægersborg, hvor hunden opdrættedes og holdtes. Hun-hunden ser ud til at have navn afhængigt af landskab, herunder ”bikkjuna, bicce” (oldnordisk, oldengelsk), i dag på nuengelsk ”bitch”, samt ”tæffue, tife” (gammeldansk, oldengelsk), i dag ”tæve”.
”hvndar” (hunde) i Skírnismál (vers 11, Ældre Edda) og Fjölsvinnsmál (vers 44, Ældre Edda)”miohund” (myndehund) i Skånske Lov fra år 1200-28 e.Kr.Ordet ”myndehund” oprinder fra det oldnordiske ”mjóhundr”, der er forbundet med ordene ”mjódd” (tyndhed, smalhed) og ”mjóleitr” (som har et smalt, langtrukket ansigt). Sådan så hunden ud fra arilds tid til slutningen af 1500 tallet.
”hwndhe” (hundene) i Peder Laales Danske Ordsprog (nr. 825) fra 1300 tallet, udgivet 1506.”myö hwndæ” (myndehunde) i ”Laalands Vilkaar" (Art. 6) fra år 1446.”myøhwnde” (myndehunde) i Kong Christian 1.'s "Fynske Vedtægt" fra år 1473.”Mynder” Kong Christian 2.'s Gejstlige Lov af 1521 (kap. 4).”Mynder” Kong Frederik 2.'s forbud til nogle lensmænd fra året 1563.”Jagthunde” skrevet af – og i Christian 4.’s latinske stilebog i København 16. marts 1593.”Jagt Hundene” fremgår af Refusionsopgørelsen af ejendomshandlen ”Beregning af Hans Ko. Ma. Ratificerit den 27 9bris Aº 1673” i forbindelse med Over- og Hofjægermester (ober Jegermester) Vincentz Joachim Hahn (1632-1680)'s overtagelse af Abrumstorp (senere Jægerspris Slot) fra Kong Christian 5..”Mynder” Kong Christian 5.'s Danske Lov (Femte Bog: Om Adkomst, Gods og Gield, X. Capitel: Om Jord, Ejendom, Fællet, Jagt, Fiskerj) fra år 1683”Blendinge” første halvdel af 1700 tallet.Ordet ”blending” indføres på den kongelige hundekennel  efter år 1585 (se under Beskrivelse). Ordet ”Blending” er identisk til det engelske ord ”blend”. Begge oprinder fra det oldnordiske ”blanda” eller ”at sammenblande forskellige ting”. Ordet ser ud til at være et veldefineret begreb i samtidens kynologi, da ordet forekommer på tysk som ”Dänischer Blendling” i naturvidenskabelige afhandlinger. Ordet betegner en krydsning af den oprindelige myndehund med en fra England i 1585 importeret mastiff. Denne nye ”blanding” eller ”blending” er resultatet (se Beskrivelse).
”danske Hund” i en beretning om Fredericia år 1767.”grand Danois, stor Dansk Hund” i naturvidenskabeligt værk fra år 1768 ”Mynde” naturvidenskabeligt værk fra år 1776.”store danske Hund” betegnelse for Hr. Cand.jur. Klemp's hund år 1854.”den store danske hund” i 1864.”Grand Danois” artikel i ”Illustreret Tidende” i 1886.”Den store danske Hund” [Standard for] skrives i 1886.”danske dogger” reklame i 1888.”Den danske Hund, Danske Hunde” Forsiden af-, og reklame i ”Hunden” (Nr. 1., januar 1891, 1. årgang).”Specialklubben for den danske Hund” grundlægges i 1928. I 1951 ændres navnet til "Grand Danois Klubben i Danmark"”Grand danois” artikel i ”Hunden” år 1934.”den danske Hund” [Standard for] skrives i 1935.”Grand Danois, Den danske Hund” støttefrimærke fremstillet i 1948.
Hans Böchmann Melchior (1773-1831) skrev ”Den danske Stats og Norges Pattedyr” (1834). Viggo Møller skriver i 1886:
Da det organiserede opdræt af hunde flyttes fra kongehus og adel til borgerskabet i løbet af 1800-tallet ender mange store jagthunde fra Meutegaarden ved Jægersborg på godser, herregårde og det bedre borgerskab rundt om i Danmark. Hvor der tidligere var opsamlet mange hundrede års viden om hundeopdræt på et enkelt kennel, er denne viden nu fuldstændigt gået tabt.[kilde mangler]Der fandtes ingen organisering af hundeopdræt nogen steder i verden i første halvdel af 1800 tallet. I kongeriget Danmark er landet præget af Statsbankerotten 1813, og tab af land, velstand og folk efter 2. Slesvigske Krig 1864.
Dansk Jagtforening bliver grundlagt 8. juni 1884, og en af foreningens første opgaver er at afholde den første jagt- og hundeudstilling i Rosenborg Have i København under navnet "den 1ste nordiske Jagt- og Fjerkræudstilling". Udstillingen finder sted fra fredag den 23. juli til tirsdag den 27. juli 1886.
Som forberedelse til denne udstilling nedsættes "Danske Commission Kjøbenhavn 1886", hvilken skriver den første standard for Broholmeren. Der skrives også en standard for Den danske Hund (i samtiden kaldet "Den store danske Hund").Der findes stadig ingen hundestambog i Danmark. Der nedsættes i 1887 et "Dansk Hundestambogsudvalg" under Dansk Jagtforening. En Dansk Hundestambog vedtages "19de April 1888 i Kjøbenhavn", men den første Danske Hund optages ikke i stambogen før 1890.Dansk Kennel Klub etableres i 1897 for at varetage hundes interesser, herunder Den danske Hund. Antallet af Danske Hunde opnår et omfang der nødvendiggør en særskilt klub i 1928, hvis navn blev ”Specialklubben for den danske Hund”.
Navneforvirringen består i, at der i Danmark i begyndelsen af 1800-tallet fandtes 3 hundetyper af store jagthunde, der stammer fra den  nedlagte kongelige hundekennel på Meutegaarden på Jægersborg (Se afsnittet "Beskrivelse").
Dansk Jagttidende blev udgivet af Dansk Jagtforening, der i samtiden er Danmarks øverste organ for hundeverdenen. I maj 1887 opsamles problemstilingen, hvorledes den blev løst, og ikke mindst, hvorfor det var nødvendigt at løse problemet, citat: 
Hele tanken bag indførelsen af det franske ord ”Grand Danois” som betegnelse for Den danske Hund sker af samme årsag som indførelsen af ”Broholmer” – ønsket om at adskille de to hundetyper i sproget,[kilde mangler] dels for at undgå tysk misbrug af dette (se afsnittet "Striden med Tyskland om hundens stamland"). Tanken var ikke. at betegnelsen ”Grand Danois” skulle erstatte betegnelsen ”Den danske Hund”, hvilket fører til en artikel om denne problemstilling i ”Hunden” i år 1898, citat:
Tamhundens oprindelse kan afgrænses i tid og sted til det sydøstlige Asien, syd for Yangtze floden for 16.300-5.400 år siden. Tæmningen sker fra mindst 51 ulvetæver, formentlig flere hundrede.Blandt de store jagthunde findes der grundliggende to typer; den ekstremt høje og slanke, de såkaldte ”myndehunde”; og den mindre og mere muskuløse type, på dansk kendt som ”dogge, mastiff”.Den tidligst kendte afbildning af store jagthunde af myndetypen er en drikkeskål dateret år 4400-4000 f.Kr., i den før-egyptiske "Badari-kulturen, hvor det ses, at hundene i snor må være tamhunde og brugt i jagten.De tidligst kendte afbildninger af store jagthunde af myndetypen, hvor der fra den oprindelige farvebelægning kan observeres, at der er tale om tæmmede harlekin-hunde, det vil sige hvide med sorte markeringer, er følgende afbildninger:
Kisten tilhørende personen Khui, der er lyshåret og derfor indoeuropæisk, dateret til det 12. Dynasti i Egypten (1976-1947 f.Kr.).
Brudstykkerne af vægmalerierne fra bystaten Tiryns, landskabet Argos, den Peloponnesiske halvø, nord for Sparta, hvor den afbildede vildsvinejagt er dateret til Ældre Bronzealder periode III (1300-1100 f.Kr.).Det var kun inden for et ganske snævert geografisk område på den nordlige halvkugle, at de store jagthunde havde værdi for mennesket; det vil sige, hvor et foderbehov som et menneske mere end modsvares af den gavn, jagthunden udgør som brugshund. Mod nord ses det, at spidshunde-typerne er langt overlegne som hyrdehund for rensdyr, slædehund og jagthund. Dette er gældende kloden rundt på den nordlige halvkugle. Alle hunde fundet i Danmark før den kimbriske indvandring i 500-tallet f.Kr. er af samme meget mindre spidshunde-type, der regnes for de ældste tamhunde i Norden.De første store jagthunde af mynde-type i Skandinavien er ”Hansmark”-hunden, Fyn fra år 5-400 f.Kr. ; ”Hjortsprings”-hunden, Als fra ca. år 400 f.Kr., og ”Himlingøje”-hunden, Stevns fra ca. 300 tallet e.Kr. Alle de store myndehunde antages at være ankommet til det nuværende Danmark med folkevandringer fra øst for Tanais (Don)-floden, den gamle grænse mellem Europa og Asien.De store myndehunde er afbildet i kunst:
(a) Guldskillinger (også kaldet brakteat) møntet nord for Ejder-strømmen i 385-670 e.Kr.:
Guldskillingen fundet i Røgenæs/Raunes, Vats sogn, Rogaland fylke – 2 halsende jagthunde omkring en rytter til hest i stil I.
Guldskillingen fundet i Tønder, Sønderjylland (DR BR4) – 2 værnende jagthunde omkring en med bue bevæbnet jæger i stil I.
Guldskillingerne fundet i nærheden af Slangerup, Sjælland (DR BR59, IK78 og IK79) – 1 halsende jagthund der jager i stil I.
Guldskilling fra Lellinge Kohave, Bjæverskov Herred, Sjælland (DR BR55, IK105) – 1 jagthund gengivet i stil I.
Guldskilling fra Ravlunda (Raflunda), Allbo Herred Skåne – 1 jagthund gengivet i stil I.
Guldskilling fra et ukendt sted i Skåne (DR BR67, IK149, Skåne 1a-b) – 1 jagthund gengivet i stil I.. Der er to guldskillinger med samme stempel; den ene opbevares på Nationalmuseet i København; den anden i Oldsaksamlingen, Oslo.
Guldskilling fra Bolbro-skatten (12 guldskillinger og 37 stykker ringguld), Odense Herred, Fyn (Bolbro C, IK30) – 1 jagthund gengivet i stil I.(b) Guldhornene, fundet ved Gallehus ved Møgeltønder i Sønderjylland, dateret til 400 tallet e.Kr.:
4. række på Ole Worms tegning af det "lange/store” guldhorn i skriftet ”De Aureo Cornu” (1641) – jagthund vist omkring vilddyr.
1. række af det "korte” guldhorn tegnet af arkivar, kammerråd Jochum Pauliis 1734 – to jagthunde omkredsende en kronhjort med kalv.(c) Den Gyldne Tavle fra Maglemose ved Gummersmark, Præstø Amt, Sjælland, dateret til 385-670 e.Kr. – to kobbel, det vil sige fire jagthunde, værnende mærket og dermed ejeren i stil I.(d) En stor gruppe af spændesmykker med sikkerhedsnål til fastspændelse fra 500-750 e.Kr. gengiver også store jagthunde af myndetypen.(e) På sølvpenge, også omtalt som sceatta, slået  670-755 e.Kr. ses jagthunde afbildet i stil I.
Möjbro-stenen eller Möjebrostenen, Hagby sogn i Uppland (U877), dateret til ca. år 450 e.Kr.
Tjängvide-stenen, Älskogs socken (G 110), på det sydlige Gotland dateret til 700 tallet e.Kr.
Böksta-stenen, Balingsta sogn i Uppland (U855) dateret til omkring år 1000 e.Kr.
Runestenen fra Lund, Skåne (DR 314), dateret til ca. år 980-1080 e.Kr.Med kristendommen påbegyndtes i Middelalderen  et omfattende klosterbyggeri i Danmark. Kong Erik 5. Klipping var den første konge, som i sidste halvdel af 1200 tallet flyttede sit jagttøj, herunder heste og store jagthunde på de nybyggede klostre; i dette tilfælde Skt. Knuds Kloster i Odense.(g) Afbildningerne af de store jagthunde ses nu på kalkmalerier i de nybyggede kirker, hvilke blandt andet findes afbildet i følgende kirker:
Gislev Kirke, Fyn, dateret til år 1500-1525 e.Kr.På baggrund af disse afbildninger kan der formentlig sluttes, hvor kongerne havde deres foretrukne vildtbaner.
I 1500-tallet foregik mange forandringer af vore landområder herunder Reformationen, der vinder indpas år 1526-36 e.Kr. De store forandringer gik ikke jagten forbi, og den kongelige jagt bliver nu også en sport. Efter udenlandsk skik skabtes en ny jagtform, kaldet ”La Chasse Par Force Du Cerf” (Jagt med styrke efter Kronhjort) og ”La Chasse Par Force de chiens” (Jagt med styrke af hunde). Forskellen er, at ikke alle jagter var efter hjorte. Man havde også vildsvine- og ulvejagter. I dag kendes denne type jagt under dens kortere navn ”Parforcejagt”.
Kernen i Parforce-jagten var at stress-jage vildtet og gennemføre en omkredsning, herunder ved brug af jagttøj. En gruppe på 50-60 store jagthunde, ”meuten” (løbende hunde), skulle nedlægge vildtet ved at gribe fat i ørerne og nakken uden at dræbe det.
Denne jagtopgave var Den danske Hund ikke avlet til, og den kunne derfor ikke løse denne opgave. Ud fra samtidige afbildninger havde Den danske Hund et udpræget myndepræg, men manglede vægt til at kunne holde levende vildt nede. Derfor sender Kong Frederik 2.  1585 e.Kr. et skib til England efter hunde. Nogle måneder senere takkede han Dronning Elizabeth 1. af England for de tilsendte jagthunde. I 1587 blev en stald i Ringsted Kloster ombygget til kongens hunde. De ”unge Englands Hvalpe”, der hentes hjem over de næste mange generationer, er den hund vi i dag kender som Broholmeren. Et eksemplar af den nyankomne ”Englandshvalp” kan ses som unghund på kongetapetet fra 1585-86 (Kronborgtapeterne), visende kong Frederik 2. og hans søn, den senere Christian 4. Den fra England importerede dogge (mastiff) krydses nu med Den danske Hund i myndeudgaven. Den nye hund kaldes i Jagtprotokollerne for en ”Blending” (blanding). Den er grundlaget for udseendet og opbygningen af den nuværende Danske Hund (Grand Danois).[[Fil:Fredstaflet på Frederiksborg Slot ved Freden i Roskilde 3. marts 1658.jpg|thumb|18. februar 1658 førtes forhandlingerne i Høje Taastrup Præstegaard, og 26. februar 1658 underskrives Freden i Roskilde, hvorunder Frederik III. (regent 1648-1670) afstod Skåne, Halland, Blekinge, Bohus len og Trondhjem len til Karl X. Gustav. Efter selve fredsunderskrivelsen afholdt Frederik III. 3. marts 1658 et fredstaffel for Karl X Gustav på Frederiksborg Slot. Det er dette taffel, der er gengivet ovenfor. Taflet foregik i Englesalen (den nuværende stue 37), der var udsmykket med silketæpper og afbildninger af våbenskjoldene for de forskellige dele af det danske monarki. Til venstre ses opgangen til Riddersalen. Totalt ydmyget sidder Dronning Sophie Amalie af Braunschweig-Lüneburg for bordenden mod læseren. På sin højre side har hun Karl X. Gustav og kong Frederik III. Prominent placeret i midten af dette kobberstik ser vi Frederik III's Danske Hunde. Stikket er spejlvendt og udført efter tegning af Erik Dahlberg.
Kong Frederik 4. overførte den kongelige hundekennel til en nybygget kennel, kaldet Meutegaarden, der i 1749 udvides med en tilstødende jægergård ved Jægersborg nord for København. På baggrund af de kongelige jagtprotokoller for år 1725 fremgår det, at kongens hundehold bestod af 123 hunde, hvoraf ca. 80 var parforcehunde, den jagtopgave på storvildt Den danske Hund havde i samtiden.Christian 6. deltog ikke personligt i parforce-jagten, og efter Jægermester F. Grams død år 1741 nedlagdes parforce-jagten. Omkring 100 af de store jagthunde på Meutegaarden blev givet bort, hvoriblandt modtagerne var:
11 kobbel (= 22 hunde) til Kongen af Sverige, Fredrik I. (Frederik 1. af Sverige)
25 kobbel ( = 50 hunde) + 3 jagthorn til Markgreven af Culmbach, Frederik af Brandenburg-Bayreuth.
6 kobbel ( = 12 hunde) til Hertugen af Plön, Frederik Carl von Carlstein, hertug af Slesvig-Holsten-Sønderborg-Plön.
”fire store hunde af de danske Blendinge” til Den Sardiniske Majestæt, Charles Emmanuel III, Hertug af Savoyen og Konge af SardinienFørst nu findes Den danske Hund i konge- og hertugdømmerne syd for Ejderen. Christian 6. dør 6. august år 1746, og allerede 1. oktober år 1746 e.Kr. genopretter Frederik 5. Parforce-jagten med et årligt budget på 10.000 Rigsdaler. En måned senere, 1. november 1746, var der 82 ”brogede hunde”, dvs. Blendinge i harlekin, til Parforce-jagten.Mange af disse Blendinge i harlekin kan ses på et maleri i gouacheteknik af Johan Jacob Bruun fra 1746. Maleriet tilhører kongefamilien og hænger på Eremitageslottet, der er kongefamiliens private jagtslot.
Ved Kongelig Resolution den 20. oktober 1777 nedlægges Jagten endegyldigt, hvorefter hundene kom ud til adelen og borgerskabet, der fra midten af 1800 tallet begyndte at organisere opdrættet af hunde, som vi kender den i dag.
For at fremme det nu private avlsarbejde i Danmark havde Zoologisk Have (København Zoo) i København hundeopdræt 1875-1927. Ved århundredeskiftet var der 76 Grand Danois og fem broholmere i hundegårdene ud mod Fasanvejen.
”Raro” gengivet på Karel van Mander III's maleri fra ca. år 1665 e.Kr. Hænger på Statens Museum for Kunst.“Sultan” Frederik 4.'s favorithund, gengivet på Bendix Grotschilling Juniors maleri fra 1706 . Hænger på Rosenborg Slot.
”Bounce” tilhørte den engelske digter Alexander Pope (1688-1744) i 1718”Sioler””Borman””Fender””Makin””Slatterman””Deiman” og de foran nævnte fem var i 1723-24 kronprins Christian senere Christian 6.'s favorithunde, jf. påtegninger på De Kongelige Jagtprotokoller for årene 1710-36 på Meutegaarden ved Jægersborg.”Gourmand” Christian 7.'s favorithund i 1766.“Skjold” Hr. Cand.jur. Klemps store danske hund år 1854.”Rolf” tilhørte Boghandler Johannes Gravenhorst, Kgs. Lyngby. Det var den første Danske Hund udstillet med naturlige ører, dvs. uden kupering. Det skete på den første jagt- og hundeudstilling i Rosenborg Have i København juli 1886.”Minka” var ejet af Godsejer Niels Juel Lund, Julianelyst Gods ved Horsens og var den første Danske hund optaget i Dansk Hunde-Stambog i 1890.”Marco” og ”Jan” (tæve) tilhørte Carl Brosbøll (Carit Etlar) i 1894-96.”Gorm” tilhørte Fru Sagfører Nancy Madsen i 1897. Gorm ser ud til at være stamfader til den nuværende harlekin-æt.”Rufus” tilhørte familien Lassen til Bækkeskov Gods, Sydsjælland og var bedste ven med Anders Lassen og dennes lillesøster Bente (Bernstorff-Gyldensteen).
Som følge af Jagtens ændrede form til parforcejagt og de ændringer, det medfører i hundeopdrættet fra år 1585 e.Kr., kan Den danske Hund beskrives i tiden før og efter denne ændring; hvilket vil sige den oprindelige myndehund og den senere blending.
Desuden undergår Den danske Hund en ændring i opdrættet, da Jagten nedlægges endeligt i 1777, og hunden overgår fra jagthund til den nuværende selskabshund i løbet af 1800 tallet.
Hunden har uhyre lange og slanke lemmeknogler samt kranium med forlænget snudeparti og svagt konveks pandelinje, har været en mynde.Errindlev hunden, syd-Lolland, dateret til ca. år 950 e.Kr.
nogle meget lange Lemmeknogler, der er fundet sammen med et langt og smalt Kranium. Disse Dele viser, at vi her har en Mynde for os, dog ikke den russiske Barzoi med den ejendommeligt hvælvede øvre Profillinje, men et Dyr, der ligesom den engelske Mynde har en normal Pande-afsats.Næsholm hunden, Odsherred, dateret til år 1240-1340 e.Kr.
Kongelig resolution 24 marts 1764 fremhævede at hundenes farve kunne være ligegyldig, blot de var gode.
Af Egnens tamme Dyr [i 1767] erindres her fornemlig om den ægte danske Hund af den store Slags, som Bønderne holde her omkring. De have sort Haar og stærke Lemmer.
Den rette danske Hund [i 1864] er den halvt myndeagtige tigrede, plettede, graa, gule eller sorte Vagthund, der i ældre Tid brugtes som Ulvehund baade herhjemme og trindt om i Europa.
Totalindtryk: Den store danske Hund er ikke saa svær og solid som Mastiffen, men maa heller ikke nærme sig for meget til Myndetypen. [Standard for] Den store danske Hund (1888)
Helhedsindtrykket af den danske Hund er imponerende, elegant og kraftfuldt. En stor, flot Hund med harmoniske og smuk¬ke Linier…. Styrke og Livskraft og rene Farver giver den danske Hund den Harmoni i Helhedsindtrykket, der virker saa ædelt og harmonerer med dens Størrelse, trofaste Karakter, Stolthed, Mod og hele Fremtoning. Standard for den danske Hund (1935)Dr. Gerhard Wiltrup, Charlottenlund, var livlæge for Kong Christian 10., og storopdrætter af Den danske Hund i 1930’erne. Han har skrevet følgende om Den danske Hund, citat:
En stor jagthunds højde måles på samme vis som hesten; stangmål over skulder-kammen, der kaldes Mankehøjde.
Ca. år 400 f.Kr. – Mankehøjde 61 cm - ”Hjortsprings”-hunden (Hjortspringsbåden), Als.Ca. 300 tallet e.Kr. – Mankehøjde 68 cm - ”Himlingøje”-hunden, Stevns.År 1800-3 – Mankehøjde 71–79 cm.År 1854 – Mankehøjde 80 – Etatsraad Klemps Danske Hund ”Skjold”.År 1888 – Mankehøjde for hanhunden min. 78 cm og min. 74 cm for tæven.År 1903 – Mankehøjde 78 cm for hanhunden og 76 cm for tæven.År 1935 – Mankehøjde for hanhunden min. 76-80 og min. 72–75 cm for tæven.I dag – Mankehøjden er i gennemsnit ca. 86–90 cm for hanhunden og ca. 78–84 cm for tæven.
Hundens form er nogenlunde kvadratisk. Hanhunden vil typisk måle ca. 120–130 cm oprejst til hovedskal, og ca. 2 meter stående på bagbenene.
De nuværende mankehøjder på Den danske Hund er med andre ord en nyskabelse fra det 20. århundrede. Det skyldes dels forbedrede kostvilkår, dels at hundene nu avles alene som selskabsdyr, og derfor med meget stor fokus på højde over hundens andre oprindelige egenskaber som brugshund i jagten.
År 1854 - 140 Pd. [70 kg] - Etatsraad Klemp’s Danske Hund ”Skjold”.År 1888 – min. 60 kg for hanhunden og min. 50 kg for tæven.År 1935 – ”Jo større, jo bedre”.En Dansk Hund vokser i sit først år 1 cm i højde og 1 kg pr. uge. Hunden er fuldvoksen i 3 års alderen, hvor hanhunden typisk vil veje 60–80 kg, mens tæven vil veje lidt mindre.
En Dansk Hund kan holde en gennemsnitshastighed på 48 km/t over korte afstande; i en jagtsituation sikkert lidt hurtigere. Til sammenligning opnår den væsentlig lettere og mindre Greyhound hastigheder på 63 km/t, med en tophastighed på 70 km/t.En Dansk Hund løber i galop, hvilket vil sige, at hunden begynder bevægelsen med sit bagben. Næst derefter lander det andet bagben foran det første bagben, et kort øjeblik derefter efterfulgt af forbenet i samme side. Til sidst følger forbenet på den anden side, efterfulgt af et kort øjeblik hvor alle fire poter er uden kontakt med løbefladen.
Den danske Hund bliver sjældent mere end 8-10 år gammel. I Grand Danois Klubben i Danmark opnår en hund ”veteran”-status som 10-årig.Grand Danois Klubben har et gammelt ordsprog der lyder, citat:
Granddanois eksisterer med forskellige pelsfarver, som enten kan være godkendte eller ikke godkendte af FCI.[kilde mangler]
Blå: Farven er grå og kan ved særlige lysindfaldsvinkler virke meget blå. Hvide tæer og hvidt bryst er tilladt.
Hvid: Farven er hvid. Hvalpe af denne type ses typisk som noget skravl, da den hvide farve og dårligt helbred typisk hænger sammen.
Det oprindelige oldnordiske ord var ”sollr” (søle, soil), der betegnede hunde- og svineføde bestående af brækket brød, udblødt i mælk eller vand.I 1680 købte Kong Christian 5. Engelske Hunde [ = Broholmeren] og sendte Jægermester Røder, Jagtpage F. Gram og Overjæger Masmann til England for at hente hundene og deltage i jagterne i England, formodentlig for at opnå erfaring. Der blev også indkøbt særligt foder i England, kajebrød, der blev givet til hundene sammen med hjemmebagt rugbrød. Rugbrødet, senere Garstenbrød (bygbrød), blev blødt op i varmt vand med det kogte Kajebrød. Uden for jagtsæsonen, om vinteren, blev de fodret med billigt kød af gamle heste. Kajebrød menes at være kagebrød, og derfor det samme som fladkager.
Den danske Hund ”Campus Fürst” (mankehøjde på 92 cm, vægt 82 kg), af Turistforeningen for Danmark i England og Amerika markedsført som ”verdens største hund”, blev som 4½-årig i 1948 fodret med rugbød og hestekød.
I dag spiser en fuldvoksen Grand Danois  ca. 1 kg tørfoder pr. dag, dvs. meget tæt på hvad et voksent menneske indtager.
800 Rdl [= 22.520 2004-kroner] tilbudt for Etatsraad Klemps Danske Hund af Kejserinden af Østrig i 1863-1874.500-1000 kr. i 1887 [= 28.151-56.302 2004-kroner].400 kr. harlekin tævehvalp født 21.3.1933 tilbydes af Fru Elisabeth Enemark, Kennel ”Kongshøj”, Terslev, Haslev.300 kr. sort hanhvalp født 30.6.1933 tilbydes af Grevinde Raben Levetzau (Suzanne Lassen.)200 kr. tævehvalp født 30.6.1933 tilbydes af grevinde Raben Levetzau (Suzanne Lassen).1200 kr. hvalp med Harlekin-hunden ”Campus Fürst” som avlshund i 1948.35 guineas [£37= US$ 105] harlekin tævehvalp, 8 uger gammel, tilbydes af Miss Lomar, England 8.1.1949.200 US$ pr. hvalp, 8 uger gammel, tilbydes Rosemary B. Bojesen, Wisconsin, USA af Kennel Blaaholm i august 1951.
Nedenfor er opført eksempler på, at Grand Danois optræder i dansk - og udenlansk kultur.
Logo for Dansk Kennel Klub fra klubben blev grundlagt i 1897 frem til 1995 (på Kennelmærker).
Helhunden ”Black Shuck” i Sherlock Holmes-mysteriet “The Hound of the Baskervilles” (Baskervilles Hund), skrevet af Sir Arthur Conan Doyle i 1902
”Grand Danois” i ”Ølhunden Glammer”, skrevet af Poul Henningsen (P.H.) til hans revy ”På Ho’det”. Opført på Nørrebros Teater 1929 og sunget af Oswald Helmuth.
Dronning Christina (1933) med Greta Garbo i hovedrollen. To danske hunde ses sammen med Dronning Christina, da hun rider ind på slottet.
Victor Barky i tegnefilmen "Dog Tales” (1958); en parodi på Victor Borge spillet af en dansk hund. Victor Borge blev ofte kaldt en ”Great Dane”.
Brutus – Den grimme gravhund (The Ugly Dachshund). Spillefilm fra 1966. Med udgangspunkt i H.C. Andersens Den Grimme Ælling, vokser Grand Danois-hvalpen op med et kuld gravhunde.
Chestnut dansk hund i spillefilmen ”Tøser & Hund” (Chestnut: Hero of Central Park) fra 2004.
Den østrigske Dr. Leopold Joseph Franz Johann Fitzinger (1802-1884) var zoologi-professor ved ”Kaiserlich-königlichen Naturalien-Cabinetes zu Wien” (Naturhistorisches Museum) og var tillige direktør for de nyoprettede zoologisk haver i München (Englischer Garten) og Budapest. Dr. L. Fitzinger afholder i 1867 3 foredrag på det østrigske modsvar til ”Kongelige danske videnskabernes selskab” (Videnskabernes Selskab); i samtiden kaldt ”Kaiserlichen Akademie der Wissenschaften” (i dag ”ÖAW”). De tre forelæsninger er en doktorafhandling, der senere bliver til hans bog ”Der Hund und seine Racen. Naturgeschichte des zahmen Hundes, seiner Formen, Racen und Kreuzungen” (Tübingen, 1876). Hans afhandling, og bog, anses som et af hovedværkerne omkring hunde, ikke mindst fordi al kendt viden om hunde er afdækket i afhandlingen, hvis indhold er en opdeling af samtlige (180) hundetyper i syv grundtyper.I beskrivelsen af Den danske Hund, af Dr. L. Fitzinger betegnet "Der grosse dänische Hund (Canis leporarius, danicus)" angives 24 samtidige og ældre kildehenvisninger, hvoraf ingen er danske. Alle, uden undtagelse, beskriver Den danske Hund som en dansk hund. På denne baggrund hersker der enighed om, at op til år 1880 er Den danske Hund (Grand Danois, Great Dane) den store jagthund, der er avlet i de danske landskaber fra arilds tid.
Den første hundeudstilling fandt sted 14. til 20. juli 1863 i St. Pauli-Turnhalle i Hamborg, hvor hundene var opdelt i "Klasse 26 Dänische Doggen” (8 hunde deltog) og "Klasse 27 Ulmer Doggen” (7 hunde deltog). Denne opdeling fortsatte på hundeudstillingerne i 1869 og 1876 i Hamborg, og var gældende til og med hundeudstillingen i Hannover 1879.Danmarks taber hertugdømmerne i 2. Slesvigske Krig 1864.[[Fil:Den danske Hund Christian IX 1861.jpg|thumb|Fra venstre ses Prinsesse Dagmar (Kejserinde af Rusland), Prins Vilhelm (Konge af Grækenland) og Prinsesse Alexandra (Dronning af England). Siddende Kronprins Christian (Kong Christian IX) med kongens harlekin Grand Danois i 1861. Fra "Vore Hunde" (Dansk Racehunde Klub, 16. årgang, nr. 7, juli 1935, Forsiden, s. 116). Billedet er taget af Kgl. hoffotograf Georg Emil Hansen (1833-1891) i København.]]
Otto von Bismarck var kejserlig kansler af Det Tyske Kejserrige (Das deutsche Kaiserreich) 1871-1890.Ud fra "Otto von Bismarck Stiftungs hjemmeside" og det satiriske ugeblad Kladderadatsch fra august 1878 kan der udledes, at Bismarck udnævner Den danske Hund til ”Reichhund” på, eller umiddelbart efter, Berlinerkongressen juni-juli 1878; en stormagtssammenkomst Danmark i øvrigt ikke var inviteret til. Tanken var, at Det Tyske Rige med sine nye landvindinger og stormagtsstatus, skulle have en rigshund der kunne afspejle det nyskabte riges storhed og styrke. Valget til "den tyske rigshund" faldt på Den danske Hund.
På Bismarcks foranledning nedsættes i 1878 en kommission under ledelse af Heinrich Bodinus, direktør i Berlin Zoologiske Have (Direktor des Zoologischen Gartens von Berlin) samt 6 øvrige tyske hundekyndige. Kommissionen fik navnet ”Kynologischer Verein Hektor”, hvor denne kommission navngiver "den tyske rigshund" med betegnelsen ”Deutsche Dogge”. Fra 1880 er det kun tilladt at omtale Den danske Hund med dette navn i det nyskabte Tyske Rige.Redaktøren af "Dansk Hundestambog" og medstifter af Dansk Kennel Klub, Viggo Møller, beskrev i 1887 hvad der var undervejs i samtiden, citat:
Kaptajn Wilhelm Dinesen, Karen Blixens fader, var også stærkt hundekyndig og –interesseret. W. Dinesen udtalte sig følgende om sagen i 1892, citat:
Navngivningen af den tyske kommissionen (Kynologischer Verein Hektor) fik i første omgang ingen konsekvenser uden for det Tyske Rige, da man i England og Frankrig vedblev at kalde hunden for Great Dane (Danish Dog) og Grand Danois (Chien danois).Tiden går, Tyskland tabte 1. verdenskrig, og problemstillingen går i dvale indtil Adolf Hitler i 1934 erklæres ”fører og rigskansler” for Det Tredje Rige. Ved ordre dateret 20. juli 1935, udstedt af Gestapo, opløses alle hundeklubber i Det Tredje Rige. Mod slutningen af 1936 er det organiserede tyske hundevæsen blevet underlagt Rigsernæringsministeriet (Reichsernährungsministerium) og Hærens Overkommando (Oberkommando des Heeres) under SA (Sturmabteilung).
Det nu nazi-kontrollerede tyske hundevæsen under sit nye navn ”Reichsverband für das Deutsche Hundewesen” (RDH) sendte herefter et brev til Dansk Kennel Klub, hvori RDH meddelte, at organisationen på den kommende generalforsamling 22. juli 1937 i den internationale hundeorganisation Fédération Cynologique Internationale (FCI) i Paris ville udbede sig, at Den danske Hund (Grand Danois, Great Dane) blev omdøbt til Deutsche Dogge; denne gang på verdensplan.Brevet fra RDH blev behandlet på bestyrelsesmødet i Dansk Kennel Klub den 5. december 1936. Af dette bestyrelsesmødereferat fremgår det, at Dansk Kennel Klub som svarskrivelse havde afsendt en ”Standard for den danske Hund (Grand Danois, Great Dane)- Stamland: Danmark” til RDH. Denne standardbeskrivelse af den danske Hund var blevet udarbejdet og godkendt på Dansk Kennel Klubs bestyrelsesmøde, den 18. marts 1935.I løbet af foråret og forsommeren 1937 behandlede Dansk Kennel Klub sagen på yderligere to bestyrelsesmøder. Bestyrelsesreferatet af den 30. marts 1937 viser, at man vedtog at spørge den danske presse- og kulturattaché, Helge Wamberg, ved den danske legation i Paris, hvorvidt han ville forsvare Dansk Kennel Klubs interesser i denne sag. Dette blev imidlertid afslået af attachéen. Bestyrelsesreferatet af 29. maj 1937 viser, at man i stedet for anmodede Henry Larsen, medlem af bestyrelsen i Dansk Kennel Klub om bistand, som på dette tidspunkt boede i Genève.Udover Henry Larsen, bestod den danske delegation af Ferdinand Prior, honorær generalkonsul for Frankrig og bankdirektør i Banque des Pays du Nord i Paris. Ferdinand Prior var lillebroder til Hans Peter Prior, fhv. Handelsminister. Desuden deltog C. Hagbarth Christensen, som formand for Specialklubben for Den danske Hund (i 1951 omdøbt til Grand Danois Klubben i Danmark).Fra det franske referat fra FCIs generalforsamling den 22. juli 1937 fremgår det, citat:
Generalsekretær Baron Albert Houtart for den internationale hundeorganisation, Fédération Cynologique Internationale (FCI), tilføjede og underskrev følgende tekst til referatet, citat:
Forklaringen til Verbandsführer Hans Glockners udtalelse gives af C. Hagbarth Christensen, formand for ”Specialklubben for den danske Hund”, i hans efterfølgende indberetning om begivenheden i oktober 1937. Efter afslutningen af Ferdinand Prior’s foredrag foran den samlede bestyrelse af Fédération Cynologique Internationale (FCI) blev der hørt, citat:
Med andre ord, FCIs generalforsamling den 22. juli 1937 fastslog at ”Standard for den danske Hund (Grand danois, great dane)- Stamland: Danmark”, der var blevet godkendt på Dansk Kennel Klubs bestyrelsesmøde den 18. marts 1935 var og er den rette standard.
Tiden går, Tyskland tabte 2. verdenskrig; en krig der havde negativ indvirkning på mennesker og dyr, herunder hundeopdræt. Genopretningen af det organiserede hundeopdræt og –udstillinger begyndte så småt at komme på fode igen i 1947-48.
Den hollandske kynolog, P.M.C. Toepoel, var en aktiv forfatter i tidsrummet 1942-49, og anses for værende autoritet i bevarelsen af hollandske hundetyper, herunder særligt den hollandske fårehund Schapendoes.Toepoel udgiver blandt andet opslagsværket ”Toepoel’s Hondenencyclopaedie" (Amsterdam, 1949).
Den 5. november 1948 skriver Toepoel et brev til generalsekretæren for FCI, Baron Albert Houtart, guvernør af provinsen Brabant, Belgien. Svarskrivelsen fra FCI, underskrevet af Baron Houtart, med kopi til Dansk Kennel Klub, er dateret 15. november 1948. I dette brev gennemgås FCIs generalforsamling 22. juli 1937 samt striden mellem Dansk Kennel Klub og den tyske hundeorganisation om Den danske Hund. P.M.C. Toepoel havde i sit brev stillet følgende spørgsmål til FCI, citat:
Til dette brev svarede FCI, som FCI ligeledes havde redegjort for tidligere i år 1937, citat:
Den internationale hundeorganisation FCI er reguleret af et sæt af vedtægter. Disse vedtægter krævede frem til januar 2010 en beslutningsdygtig generalforsamling for at tilføje nye, eller ændre eksisterende godkendte, standarder for af FCI anerkendte hunderacer. Fra januar 2010 godkendes ændringer til en standard af bestyrelsen, hvis fremsat af hunderacens stamland. En sådan beslutning har ifølge FCI ikke fundet sted.FCIs vedtægter stipulerer ligeledes, at kun stamlandet (oprindelseslandet) for en hunderace er berettiget til at indsende en hundestandard til FCI.Det fremgår af referatet fra generalforsamlingen i FCI i 1957, at Standardkommissionen nu er genaktiveret, underforstået efter at have været nedlagt siden, og på grund af 2. verdenskrig. Den tyske hundeorganisation, nu kaldet Verband für das Deutsche Hundewesen (VDH), indsender uopfordret en ny standard for Grand Danois dateret 18. november 1961 til FCI. Denne standard bliver først stemplet ”Modtaget” i Dansk Kennel Klub den 17. marts 1976. VDHs handling sker i strid med FCIs vedtægter. Hvorfor den af VDH til FCI indsendte standard først modtages af Dansk Kennel Klub 15 år senere kan hverken FCI eller Dansk Kennel Klub give en forklaring på.
Den af VDH i 1961 indsendte standard nævner ikke stamlandet med ét eneste ord, hvilket land stadig er Danmark. Da standarden ikke benyttes i Danmark har det ikke haft nogen praktisk betydning, og det ser derfor ud til at man i såvel Dansk Kennel Klub, som Grand Danois Klubben i Danmark, ikke har skænket den tilsendte standard videre tanke ved modtagelsen i 1976. Det er først med den nye standard, som VDH indleverede den 31. maj 1988 til FCI, at alle ord der forbinder Den danske Hund med Danmark er forsvundet, og kun "Deutsche Dogge" forekommer i teksten, samtidigt med at det nu fremgår, at hunden er en "Deutsche Rasse".
Sagen blev af Dansk Kennel Klub bragt for FCIs hovedbestyrelse på mødet i Madrid 24-25. februar 2010, hvorunder Dansk Kennel Klub, som i 1937, forelagde et omfattende vidnesbyrd for at Den danske Hund er en dansk hund, og at stamlandet derfor er Danmark. Det besluttedes på mødet, at FCI skulle foretage videre undersøgelser og give en tilbagemelding.FCI gav resultatet af undersøgelsen i en tilbagemelding til Dansk Kennel Klub den 11-12. september 2012, hvor FCI meddelte, at intet er fremkommet, der modsiger Dansk Kennel Klub påstand om, at stamlandet for Den danske Hund (Grand Danois) er Danmark.Til trods for at FCI ikke har modtaget indsigelser fra VDH, fremgår det af hjemmesiden for den tyske Grand Danois Klub (Deutscher Doggen Club), at den tyske Grand Danois klub er af en anden holdning end Dansk Kennel Klub, citat:
Sagen afventer dermed den endelige afgørelse fra FCI. Fra dansk side forventer Dansk Kennel Klub, at FCI vil tilpasse klassifikationen af Den danske Hund til FCIs egen beslutning i 1937 og senere stadfæstet i 1948, citat:
Derimod håber Deutscher Doggen Club på at kunne fastholde den nuværende situation og dermed, at oprindelseslandet for hunden forbliver Tyskland.
Følgende hundeorganisationer deler interessefeltet omkring hunderacen Grand Danois:
Den officielle hjemmeside for Federation Cynologique Internationale (FCI), stiftet 1911. (engelsk), (fransk), (tysk) og (spansk)
Den officielle hjemmeside for Verband für das Deutsche Hundewesen/German Kennel Club, stiftet i 1906. (tysk)
Den officielle hjemmeside for German Great Dane Club 1888 e.V., stiftet i 1888. (tysk)

Grindefangst (færøsk grindadráp) er fangst af grindehvaler og er på Færøerne en fangsttradition som menes at gå helt tilbage til vikingetiden. Lov angående grindehvaler (om fordelingen af hvalkød) nævnes i Fårebrevet, som er en del af den norske Gulatingslov fra 1298. Jagten opstår spontant og ikke planlagt. Der udsendes grindebud, når en flok grindehvaler opdages tæt på land, dette kan ske hele året, men sker som oftest i sommermånederne, hvorefter grindehvalerne indkredses af både, drives ind til den nærmeste godkendte hvalbugt og helt op på stranden, hvorefter de slagtes med et enkelt hug mod rygmarven. Derefter fordeles kød og spæk ligeligt mellem alle i området, eller kun blandt dem der deltog i fangsten, det er forskelligt fra sted til sted og kommer også an på hvor mange hvaler der er tale om. For de fleste færinger er det en vigtig del af deres historie og madkultur og et vigtigt supplement til deres kost, og et supplement til deres økonomi, da maden er gratis og de derved i mindre grad behøver at købe kød fra supermarkedet. Folk som bor ude på de små øer har ikke de store muligheder for en høj indkomst og klarer sig hovedsagelig af hvad naturen kan bringe dem af fisk, hvalkød, fugl, egen fåreavl og dyrkning af kartofler og evt. majroer og rabarber. Grindefangsten er ikke-kommerciel, dog står der i reglerne at kødet kan sælges, og i Tórshavn kan grindekødet til tider også købes i supermarkeder. Det er op til folk selv, om de spiser alt kødet selv eller om de giver det videre eller evt. sælger det. Der slagtes hvert år ved drivfangst mellem 0 og 1300 grindehvaler på Færøerne, i gennemsnit ca. 800 grindehvaler årligt (i tallene er kun grindehvaler medregnet, enkelte år forekommer også andre slags hvaler), og der er lovmæssige regler for, hvordan hvalerne sammendrives, slagtes og fordeles.
Private og internationale organisationer kritiserer grindefangsten for at være grusom, blodig og unødvendig. De fleste færinger føler sig udnyttede af disse organisationer, der tit bruger de følelsesmæssigt stærke billeder af grindefangsten med havet som er farvet rødt af hvalernes blod som blikfang i deres kampagner mod hvalfangst. Slagtning af andre dyrarter, som f.eks. grise, køer og får, foregår bag lukkede døre på slagterier og blodet er skjult for offentligheden.
Selv om de fleste færinger afviser den hårde kritik af grindefangsten, så foregår der alligevel mange diskussioner om emnet i det færøske samfund, og nogle færinger har åbent tilkendegivet, at de nu er imod grindefangst og synes, at det bør forbydes. En færing, som er imod grindefangst, er fotografen Ingi Sørensen, som bl.a. er kendt for at tage billeder af det farverige dyre- og planteliv ved Færøerne.Grundet den stigende forurening af havene er grindehvalkød i dag stærkt forurenet af kviksølv og andre skadelige kemiske stoffer. Den tidligere embedslæge på Færøerne, Høgni Debes Joensen og forskeren Pál Weihe, har beskrevet kødet som uegnet til menneskeføde pga. forureningen, men den officielle anbefaling fra den færøske Fødevarestyrelse er i dag at begrænse indtaget til højst en gang om måneden, og helt undlade at spise lever og nyrer. Der er særlige anbefalinger til fødedygtige, gravide og ammende kvinder.
På trods af, at kød og spæk fra grindehvalen er forurenet, har Færøerne en højere forventet levetid end f.eks. Danmark. Færøske kvinder kan ved fødslen forvente en levetid på 84,1 år, mens færøske mænd fra fødslen kan forvente at leve til de er 79,4 år.En af de aktive deltagere i fortiden var det danske MF Magni Arge.[kilde mangler]
Dyreværnsorganisationer som f.eks. Sea Shepherd Conservation Society har siden 1980'erne kritiseret færinger for at bruge brutale drabsmetoder ved slagtning af grindehvaler. Færinger har taget kritikken alvorligt, og har forbudt flere af redskaberne, som tidligere blev brugt under selve jagten og under selve aflivningen. Af de gamle redskaber er kun grindekniven og kast med sten endnu tilladt. Dog er kast med sten (fastakast eller leysakast) ikke så almindeligt mere og måske ikke så nødvendigt som før, da man nu bruger motorbåde, hvor man før i tiden brugte robåde, og for at lave larm og skræmme hvalerne i en bestemt retning, så råbte de og kastede med løse sten og med faste sten, som de havde liggende i båden. Fastasteinur er en sten, som er bundet fast i et reb, således at manden som kaster den ud i havet, derefter kan trække den tilbage og genbruge den. Sóknarongul, en spids krog, blev før i tiden brugt fra båden, den blev i 1986 delvis forbudt, på den måde, at den fortsat var tilladt at have ombord på sysselmandens båd og grindeformændenes både, men senere blev den forbudt i det hele taget og bruges ikke længere. Man mente, at den påførte hvalerne unødig stor smerte og kunne undværes. I stedet har dyrlægen Jústines Olsen udviklet en ny grindekrog som kaldes blæsehulskrog (blástrarkrókur eller blástrarongul), den har stump spids og derfor skærer den ikke ind i hvalens kød. Den er konstrueret således, at den passer til hvalens blæsehul. Den bruges ikke ombord på bådene men inde fra stranden, mændene som står inde på land venter på signal fra sysselmanden eller en grindeformand, hvis sysselmanden ikke kan være til stede, til at selve aflivningen af hvalerne kan starte. Mændene inde på land går derefter ud imod hvalerne og sætter en blæsehulskrog fast i hvalens blæsehul, hvis det skønnes nødvendigt. Derefter trækker en række mænd hvalen længere ind på land, hvorefter en af mændene, som har ansvaret for selve aflivningen, stikker rygmarvskniven (mønustingari), som er et nyt grinderedskab, ned i hvalen ryg, en håndsbredde bag ved blæsehullet, derved afskæres rygmarven og hvalen lammes og dør i løbet af sekunder. Ofte gør hvalen et smæld med halen i samme sekund som den får mønustingin, som det kaldes på færøsk, det er en slags dødskrampe, som sker da rygmarven skæres over. Det færøske folketingsmedlem, Sjúrður Skaale skrev et læserbrev i Jyllands-Posten den 21. august 2014 med titlen Grindedrab er eksemplarisk dyrevelfærd. I læsebrevet nævner han bl.a., citat: "Grise og køer har også dødskramper. De skæres også op. Og deres blod løber ud. Det kan bare ikke ses."Andre forhenværende grinderedskaber er også blevet forbudt ved lov på Færøerne, f.eks. skutil - en slags harpun og hvalvákn - en slags spyd, som mændene havde ombord på bådene og kastede efter hvalerne. I dag er det ikke tilladt at skade hvalerne, før selve aflivningen finder sted, efter at hvalen er strandet.
Grindebekendtgørelsens paragraf 15 giver påbud om, hvorledes hvalerne skal aflives.
Tá grindin er komin á land ella so nær landi, at hvalirnir liggja fastir, gevur sýslumaðurin ella grindaformaðurin boð um, at nú kunnu hvalirnir verða avlívaðir.
Stk. 2. Gerast skal fast á hvønn einstakan hval við blásturkróki, áðrenn mønustingurin verður givin. Frá 1. mai 2015 skal mønustingurin gerast við mønustingara.
Stk. 3. Hvalur, sum ikki er komin at landi, kann verða krøktur í blástrið við blásturkróki og drigin inn, til hann liggur fastur.
Stk. 4. Ikki kann verða høgt við sóknarongli frá landi ella frá báti uttan so, at sýslumaðurin ella grindaformaðurin hevur givið serligt loyvi til tess. Heldur ikki kann verða skorið á háls frá báti uttan so, at sýslumaðurin ella grindaformaðurin hevur givið serligt loyvi til tess.Lovteksten i dansk oversættelse (ikke autoriseret oversættelse):
Når hvalerne er strandet eller er kommet så tæt på stranden, at hvalerne ligger fast, giver sysselmanden eller grindeformanden besked om, at nu kan hvalerne aflives.
Stk. 2. Blæstkrogen skal fastgøres til hver enkelt hval, inden rygmarven skæres over. Fra 1. maj 2015 skal rygmarvskniven bruges til at overskære rygmarven.
Stk. 3. En hval, som ikke er kommet helt ind på stranden, kann få en blåsthulskrog i dens blåsehul, og derefter trækkes ind på stranden, indtil den ligger fast.
Stk. 4. Det er ikke tilladt at hugge med spids grindekrog (sóknarongul) fra stranden eller fra båd, undtagen hvis sysselmanden eller grindeformanden har givet særlig tilladelse til dette. Det er heller ikke tilladt at skære hvalens hals fra båden, undtaget hvis sysselmanden eller grindeformanden har givet særlig tilladelse til dette.
Udover redskaber bruger grindemændene ombord på bådene også deres stemmer, de råber og kan også lave bankende lyde mod båden, for at styre grindeflokken derhen som man ønsker, sædvanligvis ind til den nærmeste og efter vind og strømforhold bedst egnede hvalbugt, som er godkendt til grindefangst af Lagtinget. De redskaber, som er tilladt under et grindefangst, er følgende: 
leysakast og fastakast (løse sten eller faste sten, dvs. en sten bundet i et reb), disse kan bruges til at skræmme hvalerne til at svømme i en bestemt retning, men det var mest før i tiden, dengang man brugte robåde. Nogle både har dog endnu fastakast ombord på bådene.
blásturkrókur eller blásturongul - en afrundet krog, som er beregnet som et redskab som grindemændene som står inde på land, kan bruge, de venter indtil grindehvalerne er strandede, hvorefter de sætter krogen fast i hvalens blæsehul for at kunne hive den længere ind på stranden og for at få mere kontrol over den før selve aflivningen. Før i tiden blev en sóknarongul brugt, den var spids og påførte hvalerne unødig megen smerte, disse er forbudt med lov og må ikke bruges.
mønustingari - rygmarvskniv eller rygmarvsspyd (spinal cord knife på engelsk), som er beregnet til at skære hvalens rygmarv over ved halshvirvlerne. Dette redskab stikkes ned i hvalen ca. en hånds bredde bagved hvalens blæsthul, derved skæres rygmarven over og hvalen dør efter et par sekunder.
grindaknívur - grindekniv - denne brugtes før i tiden til selve aflivningen, men bruges i dag efter at mønustingari er brugt til selve aflivningen, grindekniven bruges til at skære hvalens hals, således at så meget blod som muligt forlader hvalens krop, derved bliver kødets kvalitet så god som muligt.
Disse redskaber har før været i brug under grindefangst eller grindejagt på Færøerne, men er ikke længere tilladt:
sóknarongul - en spids krog, som blev hugget ind i hvalen for at få et greb om den og for at kunne trække den ind på stranden. Dette redskab er blevet forbudt, da det kan medføre unødig stor smerte for hvalerne. I stedet er et nyt redskab opfundet, en blásturongul. Dog kan sysselmanden eller en grindeformand i særlige tilfælde give tilladelse til brug af sóknarongul jfr. § 15, stk. 4.
skutil - en slags harpun, den er ikke tilladt længere, da den kan medføre hvalen unødig megen smerte.
hvalvákn - en slags spyd, den er ikke tilladt længere, da den kan medføre hvalen unødig megen smerte.
Historisk set fungerer det således, at så snart der observeres grindehvaler nær en by eller bygd, går beskeden grindaboð! ("grindebud!") som en løbeild gennem øsamfundet, hvorefter folk strømmer til. Tidligere gik buddet fra mund til mund og gennem andre signaler (bl.a. bavnebål), men i moderne tider bruges både radio (særligt i 70'erne og 80'erne), mobiltelefoner og internettet.
Grindehvalerne jages ind til bestemte pladser, som har særlig tilladelse til drabet og som nævnes i Grindeloven. Disse strande skal være særlig velegnede til at hvalerne kan strande, så mændene kan komme til, så aflivningen kan ske så hurtigt og smertefrit som muligt. Før i tiden kunne det være livsfarligt at drive hvalflokkene ind, men med nutidens motorbåde er risikoen formindsket. Grindefangsten foregår mestendels om sommeren men kan ellers ske hele året. Det er ret tilfældigt, hvornår der er grindefangst, det kommer an på, hvornår en flok grindehvaler kan ses tæt på land, man tager ikke ud for at lede efter dem, de kan ses fra land eller fra en båd eller skib. Den som finder en flok hvaler og giver besked om dette belønnes med finningarhvalurin (finderhvalen), vedkommende får enten en hel eller en halv hval som belønning, en hel, hvis det er en båd som finder hvalerne og bliver hos dem, indtil andre er ankommet, og en halv hval, hvis man f.eks. finder hvalerne inde fra land eller f.eks. fra en af færgerne, som sejler mellem øerne.
Hvalvágir betyder "hvalbugter" på dansk. 24 sandstrande har tilladelse til Grindefangst: Bøur, Fámjin, Fuglafjørður, Funningsfjørður, Syðrugøta, Húsavík, Hvalba, Hvalvík, Hvannasund, Klaksvík, Leynar, Miðvágur, Nes-Hvalba, Norðragøta, Norðskáli, Sandavágur, Sandur, Syðrugøta, Tórshavn, Trongisvágur, Øravík, Vágur, Viðvík og Vestmanna. I statistikken over grindefangst på Færøerne siden 1854 bliver ovennænvnte strande oftest nævnt.
Hver bådsfører er lovmæssigt forpligtet til at sørge for, at de tilladte redskaber kommer med i båden kaldet grindabátur ("grindebåd"), normalt en fritidsfiskebåd til linefiskeri, i gamle dage skete dette i de traditionelle færøske robåde af træ og uden motor.
Når en grindeflok er observeret tæt ved kysten, sender den person som har opdaget grindeflokken, grindebud. Hvis vedkommende er i en båd, så placeres båden ved grindeflokken og venter indtil flere både kommer til, denne båd har ret til at få den største grindehval som belønning for at have fundet grinden, finningarfiskurin. Når der er nok af både, og sysselmanden har givet tilladelse til at grindefangst kan foretages, danner bådene en halvcirkel i et forsøg på at afskære grindehvalernes adgang til det åbne hav, og flokken drives ind mod stranden ved en godkendt fjord eller vig, hvor grindemænd står og venter. Det er lettest at aflive hvalerne, hvis de strander, så det forsøger mændene ombord på bådene at opnå. Når hvalerne er strandet, giver sysselmanden eller en af grindeformændene signal til at nu kan hvalerne dræbes, hvorefter de vader ud mod hvalerne afliver dem ved stik i nakken med et særlig skarpt våben, en slags spyd, som kaldes mønustingari, derved skæres rygmarven over og grindehvalen lammes og dør hurtigt. De hvaler, der ikke når langt nok ind på det lave vand, bliver med en speciel stump prop-krog (blásturongul), der stikkes ind i hvalens åndehul, halet ind på stranden. Tidligere brugtes spyd (hvalvákn) og spidse grindekroge (sóknarongul), men disse blev i 1985 af dyrevelfærdshensyn forbudt ved lov. Et nyt våben er opfundet og taget i brug med gode resultater, det er en mønustingari (rygmarsstikker), som er specialdesignet til hurtigt og præcist at ramme og overskære grindehvalens rygmarv, så den lammes og dør hurtigt. Dette våben blev lovligt og taget i brug i 1998.Ifølge arkæologiske fund i Gøta har de 2-5 meter lange tandhvaler længe været en del af færingernes eksistensgrundlag. Fangsten fordeles mellem deltagerne i selve jagten og de øvrige beboere i bygden eller byen – det sker efter helt faste regler, der sikrer, at alle får sin del. Selv en nyfødt har efter reglerne ret til grindekød. Grindekødet udgør omkring 4-6% af færingernes samlede kødforbrug.[kilde mangler]Desuden har der aldrig været drevet kommerciel jagt på hvalerne. Når myndighederne (sysselmanden) skønner, at der et år har været fanget nok grind i hans område (sogn) til at dække befolkningens behov, forbydes yderligere jagt i området.
Der er særlige regler angående finningarfiskur dvs. at en hval gives til den person eller den båd, som fandt grindeflokken, det står også i grindelovens kapitel 5, paragraf 28, hvis grinden opdages af en båd og denne bliver hos flokken, indtil andre både kommer til, så har mændene på båden ret til at få den største hval eller et antal mindre hvale der i skinn svarer til den største hval. Hvis båden der finder grindeflokken udsender grindebud, men ikke bliver hos grinden, indtil andre både kommer til den, så skal finningarfisken deles mellem den båd som fandt den og sendte grindebud og mellem den båd som ankom først til flokken. Det samme er gældende, hvis grindeflokken opdages af folk på land, som sender bud, de får halvdelen af den største hval, medens den anden halvdel går til den båd som ankommer først til grindeflokken.
Bortset fra, at den som finder hvalflokken får en hel hval eller en halv hval som belønning, og at sysselmanden også får en større del end andre, og nogle steder får de som deltager i grindefangsten også en større del, så bliver kødet og spækket af hvalerne fordelt ligeligt mellem alle som bor i området, som oftest fordeles kød og spæk til alle i den sogn, hvor grindefangsten fandt sted, men hvis der er tale om en stor flok og at sysselmanden skønner, at der er mere end rigeligt kød til folk som hører til sognen, så kan han afgøre, at kødet og spækket skal fordeles til andre naboområder også. Kødet og spækket fordeles gratis til alle. Det sælges normalt ikke i supermarkeder, men det kan dog ske, det er ikke ulovligt. De som får hvalkød og spæk udleveret gratis, bestemmer selv om de selv spiser det, giver det viderer til andre eller evt. sælger det videre. Det er svært at sige, hvor stor økonomisk betydning kød og spæk fra grindehvale har for Færøerne, men det kan konstateres, at hvis folk ikke fik kød og spæk fra grindehvaler, så ville de i stedet være nødt til at købe kød fra et supermarked i stedet, så det er mere et spørgsmål om hvor mange penger folk sparer, end hvor stor økonomisk betydning grindehvalfangsten på Færøerne har. Før i tiden havde grindehvalfangst en stor betydning for overlevelse, nu har det betydning for hvor godt man klarer sig. Hvalkødet og spækket har også ernæringsmæssig betydning, da mange færinger mangler D-vitamin pga. den lange mørke vinter og ændrede kostvaner, og spækket indeholder meget D-vitamin, samt at hvalkødet indeholder store mængder af carnitin, som mange færinger mangler, da der er en høj forekomst af den arvelige sygdom CTD, som gør at folk mangler carnitin, og hvis de ikke får det tilført enten med kosten eller som kosttilskud, så dør de. Flere forskere skønner, at en ud af 200 færinger har sygdommen CTD.
Lørdag den 13. februar 1915 var der grindefangst i Sandvík, som er den nordligste bygd på Suderø. Under selve jagten skete der en ulykke, hvor to både kæntrede inde i selve vigen. Alle mændene fra de to både - undtagen én - druknede i ulykken. Fjorten mænd fra Sandvík og Hvalba mistede livet og ulykken er en af de værste i Færøernes historie og omtales som Skaðagrindin í Sandvík. En mand fra Hvalba, som kaldtes Petur í Køkini, skrev et brev om ulykken, som kostede hans søn livet. Selv var han den eneste overlevende. Brevet er skrevet på dansk, da færinger ikke fik undervisning i deres modermål dengang. Brevet starter således:
"Det er med megen sorg, at jeg skriver dig disse linjer. Vi har i går mistet vor dejlige søn (Niels Peter Joensen) i en grindedræbning i Sandvík. Der var så megen brænding, at to både kæntrede, 9 mand i den ene og 6 i den anden. Jeg selv var med og den eneste, som blev reddet. Jeg var flere gange løs fra båden og langt nede, men jeg fik hele tiden fat i ham igen. Efter længere tid kom en båd mig til hjælp. Du må ikke tro at jeg bare var glad for at blive reddet. Det var kun for Marianes og døtrenes skyld. Min broder Hans døde også. I alt 14 unge mænd og drenge som Peter. Det er en utænkelig sorg, både ude, hvor han plejer at arbejde, og ikke mindst hjemme."
Hvalfangsten opgøres i måleenheden skinn. Der bruges en målestang, som viser, hvor meget et skinn er. Man starter med at måle fra hvalens øje. Det var Vågøpresten og provsten Niels Johnsen Struer (præst og provst fra 1822 til 1838), som fandt på at bruge denne type mål og at mærke hver eneste hval med et nummer, så folk vidste, hvilken hval de skulle skære op. Ifølge Heimabeiti.fo, så mener grindemænd og grindeformænd, at 1 skinn grind svarer til 50 kg hvalkød og 25 kg spæk, men undersøgelser og optælling, som er foretaget af Dorete Bloch viser, at 1 skinn = 38 kg grindhvalkød + 34 kg hvalspæk – i alt 72 kg.
Hvalfangststatistikken går helt tilbage til 1584 og er den ældste statistik over fangst af dyr i hele verden. Man ved, at hvalfangsten på Færøerne går endnu længere tilbage, vejledninger angående hvalfangst nævnes i Fårebrevet (Seyðabrævið), som er en lov fra 1298.
I 2014 strandede fem døglinger i Hvalba. Der skønnedes ikke at være nogen mulighed for at få dem ud igen, derfor gav sysselmanden besked om at de kunne aflives og kødet fordeles i området. Døglingespækket er dog uspiseligt, men kødet spises og tilberedes ligesom kød fra grindehvaler.
I 2015 strandede to døglinger i Sandvík. Sysselmanden gav tilladelse til at de kunne aflives og kødet fordeles til borgerne i Hvalbiar kommuna (Sandvík og Hvalba og Nes-Hvalba). Der var 6 tons kød fra de to døginger, det blev til 7,2 kg kød til hver enkelt borger i kommunen.
En stor del af det færøske køkken består af kød. På grund af det færøske klima og landsskab er det umuligt at dyrke, korn og grøntsager i tilstrækkelige mængder. Der er dog tradition for at familier som har et stykke jord, dyrker deres egne kartofler, men det dækker langt fra behovet for kartofler, som indføres fra bl.a. Danmark, Holland, Spanien og Storbritannien. Kød og kornprodukter indføres også, selv fårekød importeres fra bl.a. Island og New Zealand. Størstedelen af landarealet bruges til får, en lille del til græsning af køer. Grindehvalen har altid været en del af det færøske køkken, før i tiden da man ikke havde frysere og køleskabe var man afhængig af at salte og tørre kød og spæk af hvalen, ligesom man også tørrede eller saltede fårekød og fisk. De traditionelle tilberedningsmåder bruges stadig, dog er fryseren også taget i brug, så man nemt kan gemme større mængder kød og spæk, hvorefter man kan tage det ud efter behov og koge det. Hvalspækket saltes ofte og spises ikke kun sammen med hvalkød men også sammen med f.eks. tørfisk og ræst fisk (halvtør fisk med kraftig lugt og smag). Hvalkød og spæk er gratis, det uddeles til alle i det område, hvor et grindedrab sker, eller til andre områder i nærheden, hvis der har været grindefangst der for nylig og hvis sysselmanden skønner, at folk i området har nok af hvalkød og spæk. Det at folk får gratis hvalkød gør at de sparer udgifter til kød, som de ellers ville have været nødt til at købe fra supermarkedet.
I 1995 blev den første færøske patient med den arvelige sygdom Karnitintransportørdefekt (CTD) diagnosticeret. Senere fandt man også andre folk med sygdommen, men selv om man havde en ide om, at der var flere udiagnosticerede færinger, som havde sygdommen uden at vide det, så blev der ikke iværsat nogen særlige tiltag for at finde frem til disse folk. Det var først i 2008, da en ung kvinde døde pludselig, få dage efter, at hun havde fået diagnosen CTD. Mange var forargede over, at hun ikke blev sat i behandling med det samme, efter diagnosen var blevet kendt, for så havde hun overlevet. Behandlingen består i tilskud af karnitin i store mængder. Og så skete der noget, færinger fik tilbud om at få en blodprøve undersøgt for CTD, undersøgelsen var gratis for nærmeste familiemedlemmer til personer med CTD, og kostede kun 100 danske kroner. Man fandt flere personer, som havde sygdommen og de blev indlagt omgående og kom i behandling. Siden 2009 undersøges alle nyfødte færøske børn rutinemæssigt for CTD i forbindelse med PUK-prøven.
Ca. en trediedel af alle færinger har hidtil (2014) ladet sig undersøge for CTD. Forskere mener ud fra det statistiske materiale, at mindst en ud af hver 1000 færinger har sygdommen CTD. Men selv om mange unge og børn fra Færøerne er døde af CTD, så har man også fundet flere ældre personer med sygdommen. Forskere har fundet ud af, at karnitin, som folk med CTD mangler, findes specielt i rødt kød og i hvalkød, og den tyske forsker, Ulrike Steurwald, som har forsket på Færøerne i flere perioder og flere år tilsammen, har en teori om, at det at færinger har spist så meget fårekød og hvalkød med højt indhold af karnitin, har reddet livet hos personer med CTD, og at det at færinger i nyere tid har ændret deres madvaner fra at spise traditionel færøsk mad rig på kød, nu spiser mere af udenlandsk mad som pizza og lignende, som ikke indeholder karnitin, og derfor er der nu flere som er døde af sygdommen end tidligere.Hvalkød indeholder bl.a. karnitin, taurin og selen. Hvalspæk indeholder signifikante mængder af D-vitamin, som en stor del af færinger mangler. Årsagen til at færinger mangler D-vitamin kan være mangel på sollys, specielt i vintermånederne, og ændringer i madvaner fra traditionel færøsk mad til pizza, kyllinger mm. som ikke indeholder nok af D-vitamin. Fedtet fra pattdyr fra havet er gode kilder til de fedtopløselige A, D og E-vitaminer.
Theodor Thomassen fra Sørvágur (1908-2016) blev den ældste person på Færøerne nogensinde, han blev 107 år gammel. Han var åndsfrisk indtil det sidste og var ved godt helbred indtil to måneder før sin død, borset fra almindelig alderdomssvækkelse som nedsat hørelse mm. Da han fyldte 105 år fik han besøg af Kringvarp Føroya, der bl.a. spurgte ham, hvad han plejede at spise igennem sit lange live. Han sagde, at han havde spist det som man kunne kalde fattigmandskost. Han havde selv fanget de fisk, som familien spiste, han roede ud til kystfiskeri alene i sin båd indtil han var 95 år gammel og skaffede middagsmad til familien, og derudover havde han spist megen grind. Færøske og udenlandske forskere er ellers kommet frem til den konklusion, at grindehvalen nu er så forurenet, at den er sundhedsskadelig. Det anbefales derfor, at folk spiser grind med måde, højst engang om måneden.
Allerede i 1977 viste forskning, at kød fra grindehvaler indeholder så meget kviksølv og andre miljøgifte, at det er problematisk. Resultatet blev i første omgang en anbefaling om højst at spise grindekød en gang om ugen, og undgå lever og nyrer. I 2008 fik ny forskning Landslægen, Høgni Debes Joensen og Pál Weihe, overlæge og videnskabsmand, til at udsende en ny anbefaling (tilmæli) til færøske politikere, hvori de sagde, at kød og spæk af grindehvaler var uegnede at spise pga. forurening. Grindefangst og det at spise hvalkød og spæk blev dog ikke forbudt på Færøerne, og i 2011 sagde Johan Dahl, erhvervsminister, at Heilsufrøðiliga Starvsstovan (som er Færøernes veterinære og fødevare myndigheder) ville komme med en ny anbefaling angående hvalkød og spæk. Han udtalte i Lagtinget, som svar til en forspørgsel fra Jenis av Rana, lagtingsmedlem, som havde spurgt om hvornår færinger kan forvente at få en ny vejledning om grind (hvalkød og spæk) som menneskeføde. I en anden forespørgsel til erhversministeren spurgte Bjørn Kalsø, lagtingsmedlem, om indholdet af dioksin og dioxinlignende PCB'er i maden og om hvad færøske myndigheder gjorde for at undersøge dette. I svaret sagde Johan Dahl, erhversminister (vinnumálaráðharri), blandt andet, at dioksinindholdet i kød, mælk, smør, talg og andre produkter fra kvæg og får var lavt, indholdet af dioksin og dioksinlignende PCB i fisk som f.eks. torsk, helleflynder og laks fra havbrug var ligeledes lavt og under EU's grænseværdier. Dog kunne Heilsufrøðiligs Starvsstovan sige ud fra deres undersøgelser, at fedtet fra malemukken og spækket fra grindehvalen havde høje værdier af disse giftstoffer. De ville senere pr. 1. mai 2011 komme med en ny vejledning om hvor ofte det var tilrådeligt at spise hvalkød og spæk.Den 1. juni 2011 kom en ny anbefaling fra Heilsufrøðiliga Starvsstovan, som har ansvaret for veterinære forhold og fødevaresikkerhed på Færøerne. I denne anbefaling anbefaler de, at voksne spiser højst et måltid hvalkød og hvalspæk om måneden, og at ingen overhovedet spiser nyrer og lever fra grindehvalen. De har også særlige anbefalinger til kvinder og piger i den fødedygtige alder. Anbefalingen lyder, at piger og kvinder slet ikke bør spise hvalspæk, indtil de har født de børn, som de skal have. Derudover anbefaler de, at gravide kvinder, ammende kvinder og kvinder som har planer om at blive gravide indenfor 3 måneder skal lade være med at spise hvalkød.
I færøsk kunst er grindefangsten et vigtigt motiv for nogle kunstnere, f.eks. for Sámal Joensen-Mikines (1906-1979). Enkelte af grindedrabsmalerierne af Mikines er udstillet på Færøernes Kunstmuseum i Tórshavn.
I litteraturen kendes grindefangst også. I Heðin Brú's roman Feðgar á ferð (Fattigmands ære) er en beskrivelse af en grindefangst. Grindefangst er også hovedtemaet i Grindevisen af Christian Pløyen, som var dansk amtmand på Færøerne i perioden (1830-1847), han skrev Grindavísan, der er et færøsk kvad på 58 vers, skrevet på dansk. Kvadet blev udgivet i København i 1835. Omkvædet lyder således: "Raske drenge grind at dræbe, det er vor lyst". I sidste vers beskriver digteren, hvorledes grindemændene i deres både synger salme for at takke Gud for at skænke dem hvalen: "Højt toner i stille midnatsstund, til Herren, som hvalen gav, de fromme salmer fra hjertets grund, henover det rolige hav."
Grindevisen kendes endnu og kvædes stadig af færøske danseforeninger. Grindevisen er også udgivet i en ny, forkortet og anderledes udgave af det færøske heavy metal band Týr, melodien er dog nogenlunde den samme og teksten er den samme, dog stærkt forkortet og med instrumenter, hvor der i færsøsk kædedans ikke bruges instrumenter.
I forbindelse med fangsten er der adskillige faktorer der gør, at grindehvalerne risikerer at lide. I følge dyrevelfærdsorganisationer kan det blandt andet være stressende og traumatisk for hvalerne, at blive jagtet af motorbåde flere kilometer af gangen. Dette gælder både for de hvaler der bliver fanget, men også for de hvaler der overlever, og derfor bliver skilt fra deres flok. I følge dyrevelfærdsorganisationer er der risiko for, at hvaler der hales i land med en stump krog, der føres ned i deres blåsthul, kan lide under fangsten.Der er forskellige meninger om, hvor lang tid det tager at aflive en grindehval under en grindefangst på Færøerne. Færingerne siger, at et veludført stik med en mønustingari (rygmarvsspyd) gør at grindehvalen dør efter 1-2 sekunder, efter at det er stukket med rygmarvsspydet, men dyreværnsorganisationer som f.eks. Sea Shepherd mener, at aflivningen tager ca. 30 sekunder og op til fire minutter. Flere eksperter påpeger, at en af årsagerne til, at dyreværnsorganisationer vælger at føre kampagner imod grindefangst, er det faktum, at det er godt TV, når seeren ser blodet i havet og mænd med knive stå foran de store dyr. I Danmark dør tre gange så mange marsvin i fiskenet, end der fanges grindehvaler på Færøerne, og det tager 5-10 minutter for et marsvin at drukne i et fiskenet, men det er der ikke mange dyreværnsorganisationer der gør noget ved. Det er svært at lave godt TV af det, derfor viser dyreværnsorganisationerne ingen eller kun lidt interesse for marsvinene, så er der mere sponsorpenge i grindefangsten på Færøerne, mener Peter Teglberg Madsen, hvalekspert og professor ved Århus Universitet.Selvom aflivningen er hurtigt overstået, er der også her risiko for, at hvalerne lider i længere tid, mener organisationerne. For eksempel, hvis hvalerne kæmper imod, i forbindelse med de smerter man påfører dem, med krogen de bliver halet i land med, hvis hvalen ikke allerede er svømmet helt op på stranden. Modstanden udefra har ført til mange forbedringer af fangst og aflivningsmetoder. Tidligere kunne alle der ønskede det, deltage i grindefangst, men fra 1. maj 2015 er det ikke længere tilladt nogen at aflive en grindehval, medmindre vedkommende har været på kursus og fået undervisning i aflivningsmetoden. Grindeformænd kan forlange at se et bevis på, at vedkommende har deltaget i et grindekursus.
Der har i nutiden internationalt været rejst kritik mod den traditionelle grindefangst. Fangstmetoden bliver kritiseret som dyrplageri, og det anføres at grindehval er en truet art. Fra færøsk side påvises det, at eftersom den årlige fangst kun udgør lidt over 0,01% af den samlede bestand, kan der næppe være tale om nogen trussel om udryddelse. På den anden side er der blevet gjort betydelige forbedringer hvad angår aflivningsmetoden. Den er strengt overvåget og reguleret med detaljerede bestemmelser, for at eliminere dyrenes lidelser.
Færinger har holdt fast ved sin traditionelle grindefangst på trods af kritikken, og de fleste sætter endnu stor pris på et godt måltid grindekød og spæk. Noget kunne dog tyde på, at de yngste generationer ikke helt deler deres forældres smag, så muligvis vil vi opleve, at konflikten mellem gammel hævdvunden tradition og moderne naturfilosofi helt af sig selv vil finde sin løsning om ikke så lang tid. Der er dog noget der tyder på, at Sea Shepherds anti-hvalfangskampagner på Færøerne har skabt en øget interesse blandt færinger for at bevare denne ældgamle tradition og mulighed for at anskaffe gratis mad, også blandt de unge.
Blandt de mest radikale modstandere er Sea Shepherd Conservation Society, en international non-profit dyreværnsorganisation. Organisationen udførte en kampagne i 1986 på Færøerne, hvor de havde konflikter med færøsk (dansk) politi. I 2011 kørte kampagnen "Operation Ferocious Isles", og i 2014 iværksatte organisationen "Operation Grindstop 2014", hvis erklærede mål var at forhindre grindefangst, mens de var der. De har valgt at være på Færøerne i det tidsrum, hvor de fleste grindefangster statistisk finder sted det vil sige om sommeren. Sea Shepherd ankom til Færøerne midt i juni 2014 og var tilstede på øerne indtil den 1. oktober 2014. Deres mål var og er at forhindre grindefangst ved brug af angiveligt ikke-voldelige midler, men dog stærkt konfrontationssøgende midler. Hertil råder organistationen blandt andet over flere både, som blev brugt til aktivt at genere fangst-operationerne til søs. De ankom med flere biler og campingvogne. I 2015 iværksatte de Operation Sleppið Grindini. Sea Shepherd vil ikke føre nogen aktion på Færøerne i 2016. I stedet vil de lave dokumentarfilm om grindefangst på Færøerne, ifølge dem selv for at skade dansk og færøsk turisme og derved forsøge at presse danske og færøske myndigheder til at forbyde grindefangst. Sea Shepherd Danmark mener, at grindefangst kun sker for underholdningens skyld, og at det er meget bedre, at færinger importerer fødevarer fra andre lande end at bruge lokale ressourcer som kød og spæk fra grindehvalen. Næstformanden i Sea Shepherd Danmark, Valentina Crast, mener, at det er ok at slagte havpattedyr på Grønland, for der handler det om at ernære sin familie, men på Færøerne kan færinger købe deres mad i supermarkedet. Hun nævnte i udsendelsen Deadline, at færinger da bare kunne købe ris, bønner og papaya i stedet. Alle de nævnte madvarer vokser i lande der ligger langt væk fra Færøerne og må derfor importeres flere tusinde kilometre, hvilket forurener miljøet.
Fra midten af juni til starten af oktober 2014 førte Sea Shepherd en kampange på Færøerne, som de kaldte 'GrindStop 2014'. De første ankom til Færøerne i starten af juni 2014, den 4. juni skrev jn.fo, at de første Sea Shepherd folk var ankommet, der var et billede fra foreningens hjemmeside, hvor en af medlemmerne står et sted i Tórshavn og dirigerer en flyvende drone. Den 12. juni hørtes om forstærkning, da kørte de fra Paris mod Danmark med store autocampere og med speedbåde. Den 14. juni skrev vp.fo om Sea Shepherd, de referede AFP, som havde skrevet, at Lamya Essemlali, som er formand for fransk Sea Shepherd, sagde, at deres strategi var først og fremmest at finde grindehvalerne, før færinger fandt dem, og derefter at drive dem ud på åbent hav, og hvis det ikke lykkedes, så ville de bruge andre metoder. De ville lægge sig aktivt ud i grindefangsten og samtidig dokumentere det og sende det ud til hele verden.Sea Shepherd folkene kommer fra flere forskellige lande. De som kommer fra de nordiske lande havde ikke brug for at søge om visum men kunne frit rejse ind i landet. Folk fra visumpligtige lande måtte søge om visum for at få lov til at rejse til Færøerne, det er danske myndigheder, Udlændingestyrelsen, som udsteder visum til Færøerne.Ifølge den færøske journalist, Elin Brimheim Heinesen, så havde Sea Shepherds tilstedeværelse på Færøerne og deres ofte fjendtlige udtalelser af færinger, ført til at flere færinger, som før har været modstandere af grindefangst, nu var blevet tilhængere af grindefangst.
Sea Shepherd førte Operation Sleppið Grindini 2015 på Færøerne fra 15. juni til 1. oktober 2015. Kampagnen førte til flere konfrontationer mellem Sea Shepherd og færøsk/dansk politi og flere aktivister blev arresteret under grindefangst. Det lykkedes organisationen at få stor mediebevågenhed fra store nyhedsmedier fra hele verden. De tog i følge dem selv mange timers video og masser af billeder som de vil arbejde videre med for at skade færøsk og dansk turisme. Aktionen førte ligesom den forrige til ændringer af grindloven og andre lovændringer på Færøerne. Deres aktion fremskyndede også færøsk overtagelse af udlændingesager, da færinger ikke får opbakning til at forbyde Sea Shepherd for at komme ind i landet, og derfor ser det som eneste udvej, at overtage udlændingesager, så de selv kan bestemme, hvem der får lov til at komme ind i landet. Færøernes daværende erhvervsminister Johan Dahl, anmodede Folketinget om at forbyde grupper af aktivister, der inden de kom til Færøerne havde offentliggjort, at de kom for at bryde færøsk lovgivning. Den danske regering ønskede ikke at efterkomme de færøske ønsker. Aftalen om overtagelse af udlændingesager blev underskrevet i oktober 2015 af Færøernes udenrigs- og erhvervsminister Poul Michelsen og Danmarks udlændinge- og integrationsminister, Inger Støjberg. Efter planen skal overtagelsen ske i 2016.Konfrontationerne førte til flere retssager. Den 7. august 2015 blev der afsagt dom i sagen mod fem Sea Shepherd aktivister fra grinden i Bøur og Tórshavn fra 23. juli 2015. Dommeren fandt alle fem skyldige i brud på Grindloven og dømte bøder fra 5.000 til 35.000 danske kroner. De dømte ankede dommen til Østre Landsret, og anklagemyndigheden kontraankede, da der var tale om en principiel dom. Sagen kom for Østre Landsret i Tórshavn den 9. og 10. marts 2016. Ved en anden straffesag i Østre Landsret, der skulle være i januar 2016, mødte ingen fra Sea Shepherd op i retten, og sagen blev derfor udsat. Dommen angående straffesagen i Østre Landsret om hændelserne i Bøur og Tórshavn blev afsagt den 17. marts 2016. Landsretten stadfæstede flere af dommene, hærdede enkelte og tre fik deres bøder nedsat til 25.000 kroner. Sea Shepherd nægter at betale bøderne. Anklagemyndigheden forbereder endnu en sag mod Sea Shepherd, hvor anklagemyndighedens påstand er, at folk fra Sea Shepherd satte flere menneskeliv i fare ved at sejle hensynsløs på tværs af bådene der deltog i grindefangsten. Blandt disse var en 10-årig dreng, to sømænd og to politifolk.
Joensen, Jóan Pauli 2009: Pilot Whaling in the Faroe Islands. History, Ethnography, Symbol, Faroe University Press, Tórshavn 2009
Kerins, Seán, 2010. A Thousand Years of Whaling, A Faroese Common Property Regime, Canadian Circumpolar Press, Canada.193pp. Circumpolar Research Series No. 12, ISBN 978-1-896445-52-6.
Sanderson, Kate (1990). Whales and Whaling in the Faroe Islands. Tórshavn: Dept. of Fisheries. OCLC 29755860. 
van Ginkel, Rob (2007). "Bloody Rituals: The Sicilian Mattanza and the Faroese Grindadrap". Coastal Cultures: An Anthropology of Fishing and Whaling Traditions. Apeldoorn: Het Spinhuis. s. 35. ISBN 978-90-5589-294-5. 
Private photos af grindedrab på Færøerne Billeder fra forskellige grindedrab i 2010
Europa-parlementet: "Om: Inhuman fangst af grindehvaler" – spørgsmål/svarLA-ikon
Grøn omstilling er den danske betegnelse (lanceret i 2012) for alle de tiltag rundt om i verden - fra såvel det offentliges, erhvervslivets og fra privat side - som har til formål at afværge, begrænse eller udskyde følgerne af den globale opvarmning (på engelsk tales om climate change mitigation, på tysk om Klimaschutz). Omstillingen drejer sig hovedsagelig om at nedbringe den menneskeskabte udledning af drivhusgasser, dels især ved at udfase brugen af fossile brændstoffer og i stedet basere energiforsyningen på vedvarende energi, og dels ved at fjerne kuldioxid og andre drivhusgasser fra atmosfæren, fx ved skovrejsning. Men grøn omstilling omfatter også ændringer i adfærd mht forbrug, fx mere genbrug eller mere skånsom produktion, samt en ændret indstilling til vækst, foruden tilpassede beskatningsregler.Som succeskriterie for grøn omstilling regnes for tiden en global temperaturstigning på maksimalt 2° C, som vedtaget af et stort antal lande på Klimakonferencen i Paris i 2015. En verdensomspændende vellykket grøn omstilling vil nedsætte risikoen væsentligt for, at den globale opvarmning kommer til at ødelægge menneskenes livsbetingelser på jordkloden. Den grønne omstilling anses af mange for at være det 21. århundredes største udfordring for menneskeheden.Da kuldioxid ikke nedbrydes naturligt i atmosfæren, vil vor tids høje koncentrationer medføre langvarige og uoprettelige forandringer af klimaet, medmindre der gøres noget. Arten og omfanget af de politiske tiltag, som gennem de næste få år eller årtier gennemføres inden for grøn omstilling, vil derfor få vidtrækkende betydning for Jordens klima de næste tusind til titusind år.
Den globale opvarmning skyldes, at atmosfærens indhold af kuldioxid er steget pga afbrænding af fossilt brændstof, fra et indhold omkring 280 ppm i 1750 til 406 ppm i begyndelsen af 2017. Hvis den globale opvarmning skal standses, må nettoudledningen af kuldioxid til atmosfæren i praksis reduceres til nul. Hvis grøn omstilling skal virke, er det derfor ikke tilstrækkeligt blot at nedsætte nettoudledningen, endsige fastholde den på det nuværende niveau. I stedet skal nettoudledningen af ikke blot kuldioxid, men alle drivhusgasser sænkes til nul. Den globale opvarmning er et eksempel på det man kan kalde fælledens tragedie, nemlig at forringelsen af den naturressource som atmosfæren er, rammer alle lande, og ikke blot de lande som har forringet den ved at udlede kuldioxid. Den grønne omstilling er derfor ikke et anliggende, som hvert individ eller institution eller firma eller land kan gennemføre hver især, omstillingen kræver samarbejde på tværs af landegrænser for at blive effektiv. Med et alternativt udtryk udgør udledningen af drivhusgasserne en negativ global eksternalitet.
Der er i dag en mængde tekniske løsninger til rådighed til sænkning af atmosfærens indhold af drivhusgasser. Uanset om man beslutter sig for at fastholde den globale opvarmning på 1,5°, 2° eller 3° C, vil en vellykket grøn omstilling kræve gennemgribende omlægninger af energiforsyningen; spørgsmålet går kun på den hastighed, omlægningen foretages med, ikke om omlægningen er nødvendig eller ej. Jo senere og jo langsommere omstillingen iværksættes, jo dyrere og mere teknologisk krævende bliver den. Hvis man ingenting gør, vil CO2-udledningen i perioden 2016-2040 vokse med 46%. Denne udvikling vil få den globale temperatur til at stige med 4° C eller mere i løbet af det 21. århundrede, hvilket vil få uoverskuelige klimatiske følger.Skal denne situation undgås, må der kun indvindes en vis del af de nuværende reserver af fossile brændstoffer. Hvis man ønsker mere end 50 % sikkerhed for at nå 2°-målet, må der ifølge IPCC i tidsrummet 2011-2050 maksimalt udledes mellem 870 og 1.240 Gt (mia tons) CO2, svarende til at en trediedel af oliereserverne, halvdelen af naturgasreserverne og 80% af kulreserverne ikke må indvindes, men skal blive liggende nede i jorden.Som et ikke uvæsenligt kuriosum kan nævnes, at den menneskelige krop via vejrtrækningen også bidrager til CO2-udledning, med gennemsnitligt ca. 0,9 kg CO2 pr individ pr dag.Hvis man først for alvor går i gang med omstillingen en gang i løbet af 2020-erne, må energiforsyningen meget hurtigt omlægges radikalt, hvis 2°-målet skal nås med mere end 50% sandsynlighed. Samtidig øges omkostningerne til omlægningen, altimens investeringer i den fossile branche går tabt (såkaldte stranded costs), hvilket nemt får politiske tiltag til at fremstå som tvivlsomme. Det må også erindres, at selv hvis omstillingen går over al forventning mht hastighed og omfang, vil processerne i atmosfæren foregå med en sådan træghed, at klodens temperatur vil blive ved med at stige i årtier efter at de menneskeskabte udledninger af drivhusgas er bragt helt til ophør.
Energiforsyning er i dag stadig i høj grad opbygget omkring infrastruktur, som ikke i sig selv forældes eller nedslides. Samtidig har brugen af fossile brændstoffer helt til nu været en fast forankret del af moderne livsstil. En fuldstændig omstilling til bæredygtig energi kan ikke gennemføres her og nu, men er en proces som vil komme til at vare årtier, selvom de nødvendige teknologier allerede er kendte. En vigtig faktor for at nå målet er en korrekt prissætning af fossile brændstoffer. Prisen bør afspejle alle miljø- og samfundsmæssige omkostninger ved afbrænding af dem, sådan at man ikke tilskyndes til at fortsat at bruge, endsige udbygge brugen af fossile brændstoffer, fx med kulfyrede kraftværker.
Den amerikanske kemiker Charles David Keeling opdagede omkring 1960, at atmosfærens indhold af CO2 ikke er konstant, men øges gradvist år for år. Denne opdagelse og dens betydning for drivhuseffekten blev startskuddet til den grønne omstilling, om end der skulle gå flere årtier, før opdagelsens konsekvenser for alvor gik op for verdenssamfundet.
I 1972 vedtog man i Stockholm på FNs første miljøkonference en erklæring med 26 punkter om verdens udvikling, vækst og miljø. Stockholm-konferencen og dens tilknyttede videnskabelige konferencer var sandsynligvis medvirkende til oprettelsen i 1973 af det daværende EFs miljøagentur (i dag EEA - European Environment Agency).
Stockholm-konferencen banede også vejen for en større forståelse af global opvarmning, og inspirerede forfatterne bag Brundtland-rapporten fra 1987, officielt kaldet Vores Fælles Fremtid. Rapporten påpegede, at hvis man skulle passe på jordklodens miljø, måtte man først begynde med at bekæmpe fattigdom og kønslig og økonomisk ulighed, samt erkende at der er grænser for, hvor meget økonomisk vækst et område kan bære uden at tage skade. Fattigdom hæmmer muligheden for bæredygtig udvikling og sætter miljøet under pres, og man må derfor finde en balance mellem økonomi og økologi.
Brundtland-rapporten efterfulgtes af en FN-konference i Rio de Janeiro i 1992, hvor deltagerne underskrev Agenda 21, en 300-siders plan for bæredygtig udvikling i det 21. århundrede, og hvor FNs kommission for bæredygtig udvikling (CSD) blev grundlagt.
Kyoto-aftalen fra 1997, som er en videreførelse af en aftale fra Rio-koncerencen, er den første internationale aftale, som med hovedfokus på begrænsning af global opvarmning og udledning af drivhusgasser opstiller forpligtelser for de enkelte medunderskrivere. Selvom USA aldrig underskrev aftalen, mens Canada trak sin støtte i 2012, står 192 lande i 2017 som underskrivere af aftalen.
Der var store forventninger til COP15-konferencen i København i december 2009, men deltagerne kunne ikke enes om en juridisk bindende aftale om begrænsning af udledningerne, men kun om en hensigtserklæring kaldet Copenhagen Accord. Bedre gik det i Paris i december 2015, hvor Paris-aftalen kom i hus, en aftale som forpligter de 195 underskrivere til at stræbe efter at holde den globale opvarmning under 2° C, og gerne 1,5° C. De enkelte deltagerlande opstiller ifølge aftalen deres egne juridisk bindende mål for begrænsning af udledningerne, samt fastlægger virkemidlerne og rapporterer regelmæssigt om hvordan det går, og verdens rige lande forpligter sig desuden til at oprette en klimafond på 100 mia US$, som skal bruges til at hjælpe udviklingslande med at skære ned på deres udledninger.Oprindeligt blev grøn omstilling overvejende anskuet som et samfundsanliggende, som skulle gennemføres og styres politisk gennem offentlig forvaltning, ved nationale tiltag fra statslige eller regionale myndigheders side, med baggrund i konventioner og aftaler. Senere har det vist sig, at det oftest først er når der opstår økonomiske og erhvervsmæssige interesser i mulighederne i grøn omstilling, at der for alvor begynder at ske noget. [kilde mangler]  Et lidt besynderligt eksempel herpå er den massive omlægning af USA's forbrug af fossile brændstoffer som fandt sted i løbet af 2000-erne, som resultat af opdagelsen af store forekomster af skifergas i det nordlige Midtvesten. Det var ikke primært ønsket om grøn omstilling som drev dette skift i energiproduktion, men derimod rene økonomiske interesser, idet skifergas er billigere at indvinde end kul. Ikke desto mindre har omlægningen til skifergas betydet et kraftigt fald i USA's udledning af drivhusgasser, idet skifergassen frigiver færre af disse gasser end de kul, man traditionelt brugte i den amerikanske energiforsyning.
Skepsis er fremført mht hvordan den grønne omstilling gribes an, fx støtteordninger som forbrugerne kommer til at betale i form af unaturligt høje energipriser, de stærkt svingende udnyttelsesgrader for sol- og vindenergi sammenlignet med konventionel energiproduktion, modstand mod at få vedvarende energianlæg stillet op i sit nærområde (såkaldt NIMBYisme) og utilstrækkelig infrastruktur.
Den danske politolog Bjørn Lomborg gjorde sig omkring årtusindskiftet stærkt bemærket med debatbogen Verdens sande tilstand, på engelsk med titlen The Skeptical Environmentalist, hvor han argumenterer for, at miljøforkæmpere havde overdrevet deres forudsigelser af det globale miljøs dårlige tilstand, herunder omfanget af global opvarmning, samt at midler der anvendes på miljø- og klimaforbedringer skal prioriteres efter, hvor de gør mest gavn. Bogen afstedkom en ophedet debat og førte til en anklage om videnskabelig uredelighed, som dog senere blev underkendt af Videnskabsministeriet. Men Lomborg er vedblevet med at være en kontroversiel figur, fx med udsagn som, at hvis hvert eneste af medunderskriverlandene til Paris-aftalen holder hvert eneste af sine løfter til CO2-udledning fuldt ud, vil CO2-udledningen i 2030 være beskåret med sammenlagt 56 gigatons. Men dette skal sammenlignes med, at hvis temperaturstigningen som vedtaget i Paris-aftalen skal holdes under 2°, skal CO2-udledningen inden år 2100 nedbringes med 6.000 gigatons. På denne måde vil vi have brugt de første 30 år af århundredet på at løse 1% af problemet.
I Danmark var man tidligt ude med ny teknologi til brug i den grønne omstilling, især inden for vindenergi. Gedsermøllen, designet af elektriker og opfinder Johannes Juul, var en trevinget 200 kW vindmølle, som viste sig meget driftsikker og i årene 1957-1967 producerede elektricitet til SEAS. Den var i sin tid verdens største vindmølle, og dens overordnede design ligger til grund for alle moderne store vindmøller.Mens man i Danmark i 1970-erne diskuterede indførelse af kernekraft, byggede skolesamvirket Tvind den 54 m høje Tvindmølle, som havde dobbelt så lange vinger som Gedsermøllen og som i årene 1978-2007 havde 117.540 driftstimer og leverede 16 GWh elektricitet. Tvindmøllen, som kunne ses på lang afstand i det flade vestjyske landskab, fik stor symbolsk og politisk betydning for udbredelsen af vedvarende energi, foruden at den satte skub i forskning inden for vindteknologi, bl.a. på Risø.I løbet af 1980-erne voksede et antal vindmølleproducenter frem i Danmark, bl.a. Vestas, Bonus og NEG Micon, og man begyndte opstilling af et stort antal små og mellemstore vindmøller landet over. I 2004 overtog tyske Siemens Bonus-fabrikken i Brande, og samme år overtog Vestas NEG Micon i Randers, og blev herved verdens største vindmølleproducent.I 1991 gik Elkraft og SEAS sammen om at opstille vindmøller i Smålandsfarvandet nord for Lolland. Vindeby havvindmøllepark var verdens første af sin slags, med 11 stk 450 kW vindmøller fra Bonus. Møllerne blev først pillet ned i september 2017 og havde da i alt leveret 243 GWh elektricitet.Kort efter årtusindskiftet begyndte man at bygge store havvindmølleparker, bl.a. Horns Rev 1, Horns Rev 2, Anholt og Rødsand, og pr 2017 er parker undervejs på Kriegers Flak i Østersøen og langs den jyske vestkyst ved Søndervig og Harboøre.
I de fleste scenarier for grøn omstilling skal reduktionen af udledning af drivhusgasser opnås ved at mindske energispild og skifte til energiproduktion med lille eller ingen frigivelse af CO2. Omkostningerne ved grøn omstilling har vist sig mindre inden for elforsyning end i fx transportsektoren, og derfor anses elproduktion for en af de mest lovende måder at nedbringe CO2-udledningen på.
Herunder hører biobrændsel, vandkraft, tidevandsenergi, bølgeenergi, vindkraft, solenergi og jordvarme. Inden for disse områder er der de senere år sket en kraftig vækst i produktionen. I 2011 voksede den vedvarende energis andel af verdens elproduktion for fjerde år i træk, til 20,2%. I 2014 stod vedvarende energi for 19% af verdens samlede energiforbrug, heraf 9% fra biobrændsel, 4% el fra vandkraft, 2% el fra vind, sol og jordvarme og 4% øvrige.Efterspørgslen efter vedvarende energi er vokset meget hurtigere end nogen troede. FN's klimapanel mener, det teknologisk set er overkommeligt at få en række vedvarende energikilder til at dække størstedelen af klodens energibehov. I 2017 står vedvarende energi for mere end en femtedel af energiforsyningen i mere end 30 lande. [kilde mangler] I 2012 var næsten halvdelen af nyinstalleret elproduktion fra vedvarende kilder, og prisen på vedvarende el er faldende. Udviklingen hjælpes mange steder på vej af politiske initiativer og lovgivning, som forbedrer konkurrencevilkårene for og øger offentlighedens tilslutning til vedvarende energi. I 2011 har 118 lande iværksat handlingsplaner for en fremtid med vedvarende energi.Inden for elproduktion har nogle lande geologiske, geografiske eller meteorologiske fordele mht gennemførelse af grøn omstilling. 100% af Islands el kommer således fra geotermisk energi, mens vandkraft står for 85 % af Brasiliens, 62% af Østrigs, 65% af New Zealands og 54% af Sveriges elproduktion. I andre områder er vindenergi vigtig ved elproduktion, og udgør fx 14% af Iowas, 40% af Schleswig-Holsteins og 20% af Danmarks elproduktion. Solopvarmet vand udgør en voksende energikilde i mange lande, især Kina, og 70 mio husholdninger verden over får i dag helt eller delvist deres varme vand på denne måde. Også energikilderne jordvarme og biomasse er voksende, og i Sverige har biomasse overhalet olie som energikilde. Biobrændsel til biler og lastbiler har siden 2006 ført til et kraftigt fald i olieforbruget i transportsektoren i USA. Verden over blev der i 2009 fremstillet 93 mia liter biobrændsel, som erstattede skønnet 68 mia liter benzin, svarende til 5% af den globale benzinproduktion.Selvom vedvarende energi indtager en helt centralt plads i den grønne omstilling, er disse energiformer faktisk ikke helt CO2-neutrale. Man kan ikke undgå CO2-udledning, heller ikke når man bygger et bæredygtigt kraftværk, eller når afgrøder til biobrændsel skal høstes, bearbejdes og transporteres. Men med kuldioxid-ækvivalenter på 9,4 og 11,6 og 29,2 g CO2 pr kWh udgør udledningen af drivhusgas fra hhv vindkraft, vandkraft og solceller kun en brøkdel af udledningen fra fossile brændstoffer. Således udleder et kombineret gas-og-damp kraftværk med høj virkningsgrad 350-400 g CO2 og et konventionelt kulfyret kraftværk 750-1.050 g CO2 pr kWh.
Det moderne vestlige forbrugersamfunds store energiforbrug udgør en trussel mod det globale miljø, idet den tilknyttede CO2-udledning fremskynder den globale opvarmning. Amerikanske videnskabelige undersøgelser har vist, at hvis man som forbruger vil mindske CO2-udledningen, er der fire høj-effektive virkemidler:
1. Få færre børn (hvert barn mindre sparer 58,6 tons kuldioxid-ækvivalenter om året)
4. Bliv vegetar (sparer 0,8 tons om året)Dette er anderledes og meget mere effektive virkemidler end de sædvanlige populære råd om en grønnere livsstil, fx 
skift til energisparepærer (0,10 tons årligt)Denne type råd dominerer fuldstændig den offentlige debat om grønnere livsstil, mens de fire høj-effektive virkemidler stort set aldrig omtales i medier, politiske initiativer, skolebøger m.m. Selvom det fx er otte gange ’grønnere’ at blive vegetar end at bruge energisparepærer.
Fødevarer står for den største del af den CO2-udledning, som er knyttet til forbrug, fulgt af husholdninger, transport, serviceydelser, andre produkter end fødevarer, og byggeri. I fattige lande er det fødevarer og serviceydelser som dominerer, mens det i rige lande mere er transport og andre produkter. En undersøgelse fra 2014 af briternes spisevaner viste, at en kødspiser bidrager med 7,19 kg CO2-ækvivalent pr dag, mens tallene for en vegetar er 3,81 kg og for en veganer 2,89 kg. Hvis vi alle blev vegetarer, kunne CO2-udledningen fra fødevarer mindskes med 63% i 2050. I 2016 indførte Kina en ny fødevarepolitik, som har til formål at beskære kødforbruget med 50% og således mindske udledningen af drivhusgas med 1 mia tons frem mod 2030. Samme år viste en britisk undersøgelse, at man ved at beskatte kød og mælk både kunne nedbringe drivhusgasudledningen og forbedre folks helbred. Med 40% skat på kød og 20% på mælk ville man ideelt set kunne formindske udledningen af drivhusgasser med 1 mia tons om året.
På transportområdet er forbedret brændselsøkonomi i biler, indførelse af elbiler og ændring i trafik-adfærd (fx at tage cyklen i stedet for bilen) vigtige redskaber til nedbringning af udledningerne. Mange benzin- eller dieseldrevne biler kan omstilles til el, og fx er der i dag kapacitet til at oplade 73% af USA's varebiler og små lastbiler med el om natten. Amerikanske elbiler udleder i gennemsnit 110 g CO2 pr km, mod 270 g for benzinbiler. I Danmark stod transportsektoren omkring 2010 for en femtedel af CO2-udledningen.Frem mod slutningen af 2010-erne har Formel E, et motorløb for elbiler, fået stadig større opmærksomhed, ikke mindst fra de bilfirmaer, som traditionelt har brugt Formel 1 som udviklingsplatform for ny bil-teknologi. Ved løbet i Paris i april 2019 blev for første gang i Formel E’s historie brugt batterier med så høj ydeevne, at man ikke behøvede skifte biler undervejs i løbet.
Man kan grundlæggende spare på energien på to måder, enten ved at bruge energien mere effektivt, fx når man ved at isolere et hus kan holde den samme temperatur indendørs med mindre energiforbrug, eller ved at slække på kravene og komforten, ved fx at sænke temperaturen eller mængden af lys. Vælger man at slække på komforten, kræver det en adfærdsændring hos forbrugeren, når man fx skal have mere tøj på indendørs eller skal tage tog, bus eller cykel i stedet for bilen.I Californien indførte man i midten af 1970-erne en forholdsvis stram lovgivning for energibesparelse inden for områder som nybyggeri og elektriske apparater, og siden da har det californiske energiforbrug pr indbygger ligget nogenlunde konstant, mens det i resten af USA er fordoblet. Inden for energiområdet arbejder man i Californien med en prioritering, som sætter energibesparelser først, fulgt af vedvarende energikilder, mens fossile brændstoffer kommer sidst.Ecodesign var et EU-direktiv, som blev indført i 2003 til fremme af energibesparelse, og som senere er blevet kendt gennem de kulørte A-G-energimærker på støvsugere, vaskemaskiner, aircondition­anlæg, computere, vandvarmere med mere. I 2020 formodes direktivet at have ført til en reduktion i EU's energiforbrug svarende til Italiens samlede energiforbrug (som i 2015 var 6.500 PJ (petajoule)), en besparelse som svarer til en fjerdedel af den CO2-reduktion, som EU har forpligtet sig til at nå i 2020.Ifølge det internationale energiagentur IEA vil energibesparelse i bygninger, industri og transport frem mod 2050 kunne mindske det globale energiforbrug med en tredjedel.Energiproduktion er nødt til at have en sådan kapacitet, at den også kan dække energiforbruget i spidsbelastningssituationer. Hen over døgnet topper elforbruges således først på aftenen, når der laves mad, mens varmeforbruget hen over året topper på kolde vinterdage. Mange former for energiforbrug, som ikke nødvendigvis skal foregå på bestemte tider af døgnet eller året, kan vha digitalisering, kunstig intelligens og andre it-teknologier henlægges til tidspunkter, fx om natten, hvor det generelle energiforbrug er lavt. Man har vurderet, at halvdelen af det danske elforbrug på denne måde kan gøres fleksibelt, og dermed være med til at indpasse de store mængder vedvarende energi fra fx havvindmøller. Systemet bliver dog ikke for alvor effektivt, medmindre de danske energiafgifter omlægges, så der bliver større forskel på prisen for fossil eller grøn el og varme.
Den grønne omstilling kan fremmes, hvis de naturligt forekommende kulstoflagre kan udbygges, fx ved geologisk CO2-lagring, skovrejsning eller nedgravning af biokul. En schweizisk undersøgelse konkluderede i 2019, at man ved en verdensomspændende skovrejsning i løbet af et århundrede vil kunne opsamle omkring 200 mia tons kulstof, svarende til to trediedele af al den kulstof, menneskelig aktivitet siden den industrielle revolution i begyndelsen af 1800-tallet har tilført atmosfæren.
Dette forretningsområde startede op i de sidste årtier af 1900-tallet i Europa og Nordamerika, men har siden spredt sig til især Østasien, som i slutningen af 2010-erne har nogle af verdens største vindmølleproducenter og fuldstændig dominerer markedet for solenergi.
Vestas  DanmarkI sommeren 2017 besluttede Gamesa og Siemens at samle deres aktiviteter inden for vindenergi.
Mark Diesendorf (2007): Greenhouse Solutions with Sustainable Energy, UNSW Press, 432 sider, ISBN 978-0-86840-973-3
Danmarks Grønne Investeringsfond - selvstændig statslig lånefond til fremme af grøn omstilling

For alternative betydninger, se Grønland (flertydig). (Se også artikler, som begynder med Grønland)Grønland (grønlandsk: Kalaallit Nunaat, [kaˈla:ɬit ˈnuna:t]) er et selvstyrende område indenfor Kongeriget Danmark, bestående af øen af samme navn, beliggende mellem Ishavet og Atlanterhavet, øst for Canadas arktiske øer.  Grønland hører geografisk til det nordamerikanske kontinent, mens det geopolitisk hører til Europa[kilde mangler]. Grønland har både politisk og kulturelt været tæt knyttet til Europa (specielt Norge og senere Danmark) i mere end et årtusind. I 2008 gennemførte det grønlandske folk en folkeafstemning for øget selvstyre, som med 75 % af stemmerne blev vedtaget.
Grønland består af øen Grønland, verdens største ø, hvor 3/4 er dækket af en iskappe, der er verdens eneste område dækket af is uden for Antarktis. Udover det består Grønland af mere end 100 mindre øer. Med en befolkning på 55.860 (2017), er det dét land i verden, som har den laveste befolkningstæthed. Ifølge Den Nordatlantiske Gruppe i Folketinget bor der 18.563 grønlændere i Danmark, hvis man regner til og med 3. generation.Der har boet mennesker på Grønland i mindst 4.500 år. Det var primært arktiske folkeslag, som indvandrede fra Canada. I begyndelsen af det 10. århundrede bosatte norske vikinger sig i det sydlige Grønland. Det første Inuit-folkeslag ankom i det 13. århundrede. De første nordiske kolonier forsvandt i slutningen af det 15. århundrede. I starten af det 18. århundrede blev der igen skabt kontakt mellem Skandinavien og Grønland, og siden har Danmark haft suverænitet over øen.
Grønland blev en dansk koloni i 1814, efter i flere hundrede år at have været regeret af Danmark-Norge, der blev opløst samme år. Ved ændringen af den danske grundlov den 5. juni 1953 blev landets kolonistatus ophævet, og landet blev herefter et dansk amt. Grønland gik med i det daværende EF sammen med Danmark, i 1973. Et flertal besluttede ved en folkeafstemning i 1982, at Grønland skulle udtræde af EF, hvilket blev officielt i 1985. Grønland fik hjemmestyre den 1. maj 1979, og i 2008 stemte grønlænderne for at flytte mere magt fra Danmarks regering til det lokale selvstyre. Under den nye politiske struktur, der officielt trådte i kraft den 21. juni 2009, har Danmarks regering fortsat ansvaret for udenrigsanliggender, forsvar, politi og det juridiske system. Det har også fortsat kontrol over pengepolitikken, idet Danmark årligt bidrager med et fast bloktilskud på 3,64 mia. kr. (2014), beregnet til at blive gradvist udhulet som følge af inflation, idet Grønlands økonomi efterhånden vil blive styrket af landets naturressourcer. Den danske stats bloktilskud til Grønland plus andre betalinger var i 2017  4,3  mia. kroner. Med en grønlandsk befolkning på ca 56.000 svarer det til ca 76.500 DKK per grønlænder per år
I forhistorisk tid var Grønland hjemsted for flere forskellige palæoeskimoiske kulturer De første palæoeskimoer menes at stamme fra Asien, hvorfra de første inuitiske stammer vandrede over Beringstrædet til Alaska og videre til de nordlige canadiske øer, hvorfra de formodentlig omkring år 2500 f.Kr. i gode klimaperioder vandrede over det snævre stræde til Inglefield Land i Nordøstgrønland. Denne kultur benævnes Independence I-kulturen. Independence I-kulturen varede indtil omkring 1300 f.Kr.Fra omkring 2500 f.Kr. til 800 f.Kr. blev det sydlige og vestlige Grønland desuden beboet af Saqqaq-kulturen, der jagede fra bopladser i det nordlige og østlige Grønland fra Diskobugten til Scoresbysund. Efter Saqqaq-kulturen forsvandt, opstod Independence II-kulturen i det nordlige Grønland og den tidlige Dorset-kultur i det vestlige Grønland. Der er en vis debat om tidspunktet for overgangen fra Saqqaq til tidlig Dorset.Dorset-kulturen var den første kultur, der befolkede hele Grønlands kystnære områder, både på vest- og østkysten. Dorset-kulturens befolkning levede primært af landpattedyr som rener og moskusokser.
Mens inuitterne var jægere og nomader, har Grønland i tidlig tid også haft en befolkning, der var landbrugere. Det var nordboerne, skandinaver udvandret til Grønland, der for en tid levede i det sydlige Grønland under en midlertidig varmeperiode. Det var dem, der gav øen navnet Grønland. På det tidspunkt var der skovområder på Grønland, og man dyrkede bl.a. korn på markerne. En anden forklaring på navnet finder man i islandske sagaer, hvori det siges, at den norsk-fødte Erik den Røde var drevet i eksil for mord. Sammen med sine trælle og sin familie drog han til Grønland for at finde et land, der efter sigende skulle ligge mod nordvest. Han gav landet dets navn i håb om, at det tiltalende navn ville tiltrække folk, der ville bosætte sig i landet.
Fra 986 e.Kr. blev Grønlands vestkyst altså koloniseret af islændinge og nordmænd i to bosættelser ved fjordmundinger i det sydvestlige Grønland. De delte øen med den sene Dorset-kulturs indbyggere, der beboede de nordlige og østlige dele, og senere med Thule-kulturen, der kom fra nord. Norrøne grønlændere undergav sig norsk styre i det 13. århundrede, og Kongeriget Norge, der var i personalunion med Danmark fra 1380 og en del af Kalmarunionen fra 1397.Bosættelserne, såsom Brattahlid, bestod et par hundrede år, men forsvandt engang i det 15. århundrede, måske i starten af den den lille istid.
Fortolkninger af iskerner og muslinger tyder på, at områderne omkring fjordene i det sydlige Grønland mellem 800 og 1300 e.Kr. har oplevet et relativt mildt klima med temperaturer adskillige grader højere end normalt i Nordatlanten og med træer og urteagtige planter og kvægopdræt. Byg blev dyrket som en afgrøde op til den 70. breddegrad. Desuden viser iskernerne, at Grønland har oplevet dramatiske temperaturskift mange gange i løbet af de seneste 100.000 år. Landnámabók noterer sig de vintre, hvor "gamle og hjælpeløse blev dræbt og kastet ud over klipperne".Disse bosættelser forsvandt i løbet af det 14. og 15. århundrede, formentlig som et resultat af sult og konflikter med inuit.
Menneskeknogler fra denne periode tyder på, at nordboerne var fejlernærede, sandsynligvis på grund af nordboernes ødelæggelse af den naturlige vegetation som følge af landbrug, og pestsygdom. Et fald i temperaturerne under den lille istid og/eller væbnede konflikter med inuit er formentlig også forklaringer på kulturens nedgang og forfald.Jared Diamond peger på, at det at nordboerne ikke spiste fisk men udelukkende brugte husdyr, der trivedes dårligt i Grønlands forværrede klima, kan have resulteret i tilbagevendende hungersnød, som førte til, at de måtte opgive kolonien. Men isotopanalyser af indbyggernes knogler viser dog, at marine fødekilder leverede mere og mere af de norrøne grønlænderes kost, op mod 50 til 80% af føden ved udgangen af det 14. århundrede.
Det er Thule-kulturens folk, der er forfædre til den nuværende befolkning i Grønland, og der er ikke fundet gener fra de tidligere palæo-eskimoer hos nulevende grønlændere. Thule-kulturen begyndte at migrere fra Alaska omkring år 1000 e.Kr. og nåede Grønland omkring år 1300. Thule-kulturen var den første, der indførte de tekniske opfindelser som hundeslæden og harpunen, som forbindes med Grønland i dag, samt uloen, der er et redskab af jern.
I år 1500 sendte kong Manuel I af Portugal Gaspar Corte-Real til Grønland i jagten på Nordvestpassagen til Asien, som i henhold til Tordesillas, var et område undergivet Portugal. I 1501 vendte Corte-Real tilbage med sin bror, Miguel Corte-Real. Da havet var fuldt af is, var de sejlet sydpå og havde fundet Labrador og Newfoundland. Ved deres tilbagekomst til Portugal blev disse oplysninger indarbejdet i et nyt kort over verden, som blev præsenteret for Ercole I d'Este, Hertug af Ferrara i 1502.Kong Christian IV's ekspeditioner til Grønland i årene 1605-1607 kom i stand med henblik på at finde den forsvundne østlige nordbobosættelse og hævde dansk suverænitet over Grønland. Ekspeditionerne mislykkedes, dels på grund af manglende erfaring med vanskelige arktiske is- og vejrforhold, dels fordi ekspeditionernes ledere blev givet instrukser om at søge efter Østerbygden på østkysten af Grønland lige nord for Kap Farvel, som er næsten utilgængelig på grund af drivis. Kaptajnen på alle tre rejser var den engelske opdagelsesrejsende, James Hall.Efter de nordiske bosættelser døde ud, kontrolleredes området af forskellige inuit-grupper, men den danske regering havde ikke glemt eller opgivet Grønland. Da kontakten med Grønland blev genetableret i det tidlige 18. århundrede, hævdede Danmark således sin suverænitet over øen. I 1721 blev en ekspedition under ledelse af den dansk-norske missionær Hans Egede sendt til Grønland, uvidende om den norrøne bosættelse stadig var at finde på øen. Ekspeditionen kan ses som en del af den danske kolonisering af Amerika, idet Egede anlagde en dansk koloni bestående af handelsstation og mission. Missioner og handelsstationer blev skabt på den danske konges vegne og Grønland blev en del af kongeriget Danmark-Norge. Efter 15 år i Grønland, efterlod Hans Egede sin søn Paul Egede med ansvar for missionen i Grønland og vendte tilbage til Danmark, hvor han etablerede et grønlandsk seminarium. Den nye koloni blev anlagt i Godthåb på den sydvestlige kyst. Efter Hans Egede fulgte Herrnhutternes mission i 1733.
Da Kongeriget Danmark-Norge efter Freden i Kiel i 1814 blev tvunget til at afstå Norge til Sverige forblev de oversøiske områder Grønland, Færøerne og Island under den danske konge.Efter Norges selvstændighed fra Sverige besatte en gruppe nordmænd med den norske regerings accept dele af Østgrønland i perioden 10. juli 1931-1933, de kaldte dette område for Eirik Raudes Land og lod det bestyre af en sysselmand. Dette resulterede i Konflikten om Østgrønland, hvor Danmark indklagede Norge for den internationale domstol i Haag, Holland. Norge tabte sagen ved en kendelse den 5. april 1933, hvorefter landet trak sig ud.Da Danmark blev besat af Nazi-Tyskland den 9. april 1940, blev Grønland styret af Eske Brun. Amerikansk tilstedeværelse i Grønland forsvarede landet mod en mulig invasion af Tyskland. Under krigen forsynedes Grønland med varer fra USA og Canada, idet der solgtes kryolit fra minen i Ivittuut.
Under 2. verdenskrig var Grønland en vigtig mellemstation for de allieredes flytransporter fra USA til England. Siriuspatruljen, der blev grundlagt i 1942, fik til opgave at bevogte de nordøstlige kyster med hundeslæder. Da de fandt adskillige tyske vejrstationer,[kilde mangler] alarmerede de de amerikanske soldater, som derefter ødelagde dem. Efter Det Tredje Riges sammenbrud overvejede Albert Speer kort at flygte i en lille flyvemaskine og skjule sig i Grønland, men han ændrede mening og besluttede i stedet at overgive sig til de allierede.Grønland havde været et beskyttet og meget isoleret samfund indtil 1940. Grønland var en koloni og man mente, at dette samfund ville blive udsat for udnyttelse eller endda udryddelse, hvis landet blev åbnet. Derfor opretholdes et strengt monopol på grønlandsk handel, der dog blev ophævet i 1950.Med G-50-rapporten fra 1950 blev de første skridt til moderniseringen af Grønland taget. Grønland skulle være en moderne velfærdsstat med Danmark som forbillede. I 1953 blev Grønland derfor en del af det danske rige og styredes som et amt. Denne periode varede indtil Grønlands Hjemmestyre indførelse i 1979.
Efter Anden Verdenskrig udviklede USA en geopolitisk interesse i Grønland og tilbød at købe Grønland fra Danmark for USD 100.000.000, men Danmark afslog tilbuddet. Men i 1950 tillod Danmark USA at etablere Thule Air Base, der blev påbegyndt i 1951 og afsluttet i 1953, som en del af en NATO's samlede koldkrigs-strategi.
Med grundloven af 1953 blev Grønlands koloniale status ophævet og øen blev et amt i det danske rige, idet grønlænderne fik dansk statsborgerskab. Dette resulterede også i en ændring i den danske politik overfor Grønland; man gik fra kolonialisering til assimilation og danisering. Dansk var embedssprog og grønlændere tog til Danmark for at få en uddannelse. Som et forsøg blev der i denne periode sendt en snes særligt fremmelige børn til Danmark for at lade dem få en dansk skolegang, så de kunne vende tilbage til Grønland som forbilleder. Forsøget er problematiseret i en bog af Tine Bryld og er skildret i filmen Eksperimentet.
Moderniseringen af Grønland vendte et selvforsynende jægersamfund til et urbaniseret lønmodtagersamfund. I perioden 1952-1963 opførtes omkring 3.000 boliger, sygehusene blev udbygget og tuberkulosen næsten udryddet fra 1963. Det førte imidlertid også til en fornyet hævdelse af grønlandsk identitet hos den grønlandske elite, som etablerede en hjemmestyrebevægelse, som nåede sit højdepunkt i 1970'erne. Som en konsekvens af politiske komplikationer i forhold til Danmarks indtræden i EF i 1972, fremmedes ønsket om hjemmestyre, der blev indført i 1979 og gav Grønland begrænset selvstyre med eget parlament, Landstinget, mens Folketinget fortsat havde ansvaret for udenrigspolitik, sikkerhed og naturressourcer. Loven trådte i kraft den 1. maj 1979 og blev overrakt af Dronning Margrethe II ved en højtidelighed i Grønland. Dronningen var og er fortsat Grønlands statsoverhoved. I 1985 forlod Grønland EF i protest mod unionens fiskeribestemmelser og forbud mod handel med sælskind. En folkeafstemning om øget selvstyre blev gennemført den 25. november 2008 og resulterede i et ja.Den 21. juni 2009 overtog Grønland ansvaret for en række nye områder. Desuden blev grønlænderne anerkendt som et selvstændigt folk i henhold til folkeretten. Danmark har fortsat ansvar for bl.a. udenrigsanliggender og forsvar. Danmark yder Grønland et årligt bloktilskud på 3,64 milliarder kroner (2014) og afholder desuden en række udgifter i Grønland. Hvis Grønland begynder at få indtægter af sine naturressourcer, vil tilskuddet gradvist blive formindsket. Grønlandsk er det eneste officielle sprog i Grønland, men i praksis er dansk meget udbredt.
Med gennemførelsen af Lov om Grønlands Hjemmestyre overførtes kompetence og dermed ansvar fra danske politiske myndigheder til grønlandske politiske myndigheder, der overtog såvel det økonomiske som det forvaltningsmæssige ansvar for en række opgaver fra den danske stat. Fra denne dato var det derfor Grønlands Hjemmestyre, der havde såvel den lovgivende som den udøvende myndighed på et antal nærmere definerede områder.Ved en folkeafstemning om selvstyre i Grønland den 25. november 2008 stemte 75,54% af 
21.355 af 28.268 vælgere ja og 6.663 (23,57 %) nej til spørgsmålet om selvstyre. Valgdeltagelsen blev på 71,96%. Ja-stemmerne udgjorde således 54,36% af de 39.285 stemmeberettigede vælgere. Den 21. juni 2009 indførtes selvstyret officielt, idet Dronning Margrethe II overrakte selvstyreloven til Landstingets formand, Josef Motzfeldt. Med selvstyreloven blev grønlandsk gjort til det officielle sprog i Grønland.I 1985 forlod Grønland efter en folkeafstemning den 23. februar 1982 Det Europæiske Økonomiske Fællesskab (EØF), i modsætning til Danmark, som stadig er medlem. Stemmeprocenten var på 74,9% og 53% var for udtræden, mens 47% var imod. Grønland har indgået et "partnerskab" med EU for perioden 2007-2013 om et beløb på 25 mio. euro indenfor områderne uddannelse, mineralske råstoffer, energi, turisme og kultur, forskning og fødevaresikkerhed.
Grønlands statsoverhoved er Dronning Margrethe II. Dronningen udnævner en rigsombudsmand, der er stedfortræder for den danske regering og monarkiet. I 2011 blev Mikaela Engell valgt som afløser for Søren Hald Møller.Grønlands parlament er landstinget (grønlandsk: Inatsisartut), hvor beslutninger, der angår Grønlands indre styrelse, tages. Landstinget har 31 medlemmer og mødes til to samlinger om året, en i foråret og en om efteråret, i Godthåb. Parlamentet er valgt for en fireårig periode.
Landsstyret består af landsstyremedlemmer, der fungerer som ministre for deres ressortområder. Landsstyret ledes af en landsstyreformand, som normalt er lederen af det største parti i landstinget. Den nuværende landsstyreformand er Kim Kielsen fra partiet Siumut.
Siden 1953 har Grønland i henhold til Grundlovens §28 valgt to medlemmer til Folketinget. Aaja Chemnitz Larsen fra Inuit Ataqatigiit og Aki Mathilda Høegh Dam fra Siumut repræsenterer efter folketingsvalget den 5. juni 2019 Grønland i Folketinget. De færøske folketingsmedlemmer fra valget i september 2019, Edmund Joensen fra Sambandsflokkurin og Sjúrður Skaale fra Javnaðarflokkurin, udgør sammen med deres grønlandske kolleger de fire nordatlantiske mandater. Tidligere har der været et samarbejde på tværs af partierne i Den Nordatlantiske Gruppe, men den blev nedlagt efter valget i 2011.Områder som Grønland og Danmark er fælles om, kan afgøres i samarbejde mellem Landstinget og Folketinget. Disse anliggender omfatter bl.a. udenrigs- og forsvarspolitik, politi og domstole og valuta.
Ved kommunevalg skal man have dansk indfødsret og skal have boet i kommunen i seks uger før valget. Man skal have haft fast bopæl i Grønland i mindst seks måneder forud for valget og have haft fast bopæl i det danske rige i mindst tre år. Ved valg til landstinget skal man ligeledes have boet i Grønland i seks måneder før valget.De grønlandske kvinder fik stemmeret i 1948. Ti af 31 valgte til landstinget er kvinder, mens de to grønlandske repræsentanter i det danske Folketing er begge kvinder.
Grønland udgør en lille åben økonomi med en meget kraftig specialisering i fiskeri, hvilket gør landets økonomi ret afhængig af fangstmulighederne og udviklingen i fiskeripriserne på verdensmarkedet. 
Grønlands BNP pr. indbygger var i 2015 på 243.000 kr., mens disponibelt BNI på grund af det ret store bloktilskud fra Danmark var på 314.000 kr. Landet befinder sig p.t. i en ret stor højkonjunktur med en økonomisk vækst i 2016 og 2017 på hhv. knap 7 og knap 4 % ifølge Grønlands Økonomiske Råd. Hovedårsagen er en fremgang i fiskeriet, også i de vigtigste arter: rejer, hellefisk og torsk. Rejefiskeriet er kvotereguleret ud fra Grønlands Naturinstituts vurdering af, hvad et biologisk holdbart niveau for fiskeriet er. Råstofudvindingen i Grønland har været svingende, men efter nogle år uden minedrift åbnede en rubinmine i 2017, og en anorthositmine er under anlæg. Den grønlandske finanspolitik vurderes af Grønlands Økonomiske Råd ikke at være holdbar. Andelen af erhvervsaktive i befolkningen forventes at falde, og udgifterne til ældre og sundhed forventes at stige, og udgiftspresset vil ikke være finansieret med de gældende regler. I øjeblikket udgør bloktilskuddene fra Danmark lidt over halvdelen af Grønlands Selvstyres indtægter.
Den offentlige sektor i Grønland afholdt i 2010 udgifter for 9.386 mio. kr., heraf blev 2.540 mio. brugt i den sociale sektor, mens 1.926 mio. blev brugt på uddannelse og undervisning. Sundhedssystemet er også blandt de ansvarsområder, der varetages af Grønlands Selvstyre; forbruget var i 2010 på 1.294 mio. kr. Den største del af det offentlige forbrug, 3.871 mio. kr., vedrører lønudgifter til offentligt ansatte.Grønlands offentlige indtægter udgjorde 9.606 mio. kr. i 2010 Heraf udgjorde bloktilskuddet fra den danske stat 4.227 mio. kr. eller ca. 44 pct. Denne procentdel har ligget konstant i en længere årrække. Bloktiskuddet svarer til en overførsel på ca. 74.885 kr. pr. indbygger i Grønland. Bloktilskuddet blev ved indførelsen af selvstyret fastfrosset, således at det fremover kun pristalsreguleres.
Grønland har de senere år - med undtagelse af 2009 - haft overskud på de offentlige finanser, således 220 mio. kr. i 2010.Selvstyrets aktiviteter finansieres af løbende skatter og overførsler fra udlandet, herunder bloktilskuddet fra Danmark samt et beløb ifm. salg af fiskerilicenser og den årlige kompensation fra EU, der i 2010 udgjorde 317 mio. De kommunale aktiviteter finansieres primært via kommunale skatter på indkomst og et kommunalt bloktillskud, der i 2010 udgjorde 1.599 mio. kr., fra Grønlands Selvstyre.Udover bloktilskuddet har staten udgifter i Grønland til en række områder, der ikke er overtaget af selvstyret, fx til politi, domstole, fængsler, fiskeriinspektion, forsvar og forskning. Staten afholdt udgifter for 728 mio. kr. i 2010 i Grønland, idet udgifter vedrørende Grønland afholdt i Danmark ikke er medregnet.
Grønland blev ramt af en økonomisk nedgang i begyndelsen af 1990'erne, men siden 1993 er økonomien blevet forbedret. Der har været ført en stram finanspolitik siden slutningen af 1980'erne, som har bidraget til at skabe overskud på de offentlige budgetter og lav inflation.
Grønlands økonomi er baseret på et snævert erhvervsmæssigt grundlag med fiskeindustrien som den dominerende sektor med godt 90% af landets eksport. Hovedparten af fiskefabrikkerne ejes af Royal Greenland, der ejes af Grønlands Selvstyre. Grønlands Turist- og Erhvervsråd står i spidsen for udviklingen af turismesektoren. De store afstande splitter hjemmemarkedet op i mange små enheder, som har store driftsudgifter.
Der er ikke ejendomsret til jord i Grønland. Man kan bygge parcelhuse, hvis man får en byggetilladelse, da ingen kan købe ejendomsretten til jord i Grønland. Handel og produktion er stadig domineret af selvstyreejede virksomheder som KNI (engros og detailhandel), TELE Greenland, Royal Arctic Line, Arctic Umiaq Line m.fl. Disse bliver i dag drevet som aktieselskaber, hvor selvstyret har aktiemajoriteten.
Trods genoptagelse af flere kulbrinte- og mineral-efterforskningsaktiviteter, vil det tage flere år før en eventuel kulbrinteproduktion kan komme i gang. Grønlands olieselskab, Nunaoil, blev oprettet for at hjælpe med at udvikle en kulbrinteindustri i Grønland. 
Grønland er det tredjestørste land i Nordamerika. før Mexico, der har et areal lige under to millioner km². Det ligger mellem den 59. og 84. breddegrad og 11. og 74. længdegrad. Øen afgrænses i syd af Atlanterhavet, i vest af Davis Strædet og Baffinbugten, i nordvest af Smith Sund og Nares Strædet, i nord af Lincolnhavet og Wandelhavet, der begge er en del af Ishavet. Mod øst dannes afgrænsningen af Grønlandshavet og Danmarksstrædet, hvorfra der kun er 240 km til Island. Det nærmeste land mod vest er Canada. Grønland har verdens største nationalpark, er verdens største ø og er det største afhængige territorium i verden. Grønland har tre tidszoner: En for henholdsvis Øst-, Vest og Nordgrønland. I Vestgrønland er zonen GMT minus tre timer, Østgrønland GMT minus én time og i Nordgrønland GMT minus fire timer.
Øen er langs kysten præget af dybe fjorde, høje bjerge og en enorm stor mængde af øer og rev iblandet isbjerge og pakis, der omgiver den. Kystlinjen er på over 44.000 km og øerne strækker sig fra 59° sydlig bredde Kap Farvel til 83° nordlig bredde til øen Kaffeklubben. Grønland er 2.670 km lang og ca. 1.050 km bred. Grønlands sydspids, Kap Farvel, Nunap Isua, ligger på højde med Stockholm og Oslo. Fra Grønlands nordspids, Kap Morris Jesup, er der 740 km til Nordpolen. Grønland er dermed det nordligste landområde på jorden.
Ligesom på Antarktis har der i det indre af Grønland samlet sig enorme mængder af frossen nedbør. På midten er temperaturen næsten konstant under nulpunktet og nedbøren smelter dermed ikke. Lag på lag af sne og is danner den i gennemsnit 1.500 m høje indlandsis, der presser overskydende is, som store og små isbjerge, ud i havet. Kun 410.449 km2 eller 19% af øens areal på 2.166.086 km2 er isfrit, idet indlandsisen dækker alt undtagen en snæver kant langs med randen. Øens højeste punkt er Gunnbjørns fjeld, der er på 3.700 m; størstedelen af Grønland ligger imidlertid under 1.500 meters højde.
Forskere har siden 50'erne ment, at indlandsisen, der dækker landet, faktisk kan skjule tre separate øer, der blev dækket af gletsjere i løbet af den seneste geologiske afkølingsperiode.
Indlandsisen har et volumen på cirka 2.850.000 km³.Vægten af den massive indlandsis har udøvet et tryk på det centrale areal, der danner et bassin, der ligger mere end 300 m under havoverfladen. Isen flyder mod kysten fra midten af øen.
Alle byer og bygder i Grønland er beliggende langs den isfri kyst; befolkningen er koncentreret langs vestkysten. Den nordøstlige del af Grønland er ikke en del af en kommune, men er i stedet for verdens største nationalpark.
Mindst fire videnskabelige ekspeditioners stationer og lejre er blevet etableret på indlandsisen i den isdækkede centrale del af Grønland: Eismitte, North Ice, Nord-GRIP Camp og The Raven Skiway. I øjeblikket er der en fast station, Summit Camp, på indlandsisen. Forskerstationen ved Jørgen Brønlund Fjord, der udmunder i Independence-fjorden, var indtil 1950 den nordligste permanente udpost i verden.
Det nordligste Grønland, Peary Land, er ikke dækket af en iskappe, fordi luften er for tør til at producere sne. Hvis indlandsisen på Grønland skulle smelte helt væk, ville havoverfladen stige med mere end 7 m.
Mellem 1989 og 1993 borede amerikanske og europæiske klimaforskere et par 3 km lange iskerner ud af Grønlands indlandsis. Analyser af lagdelingen og den kemiske sammensætning af kernerne har skabt ny viden om klimaændringerne på den nordlige halvkugle i løbet af 100.000 år og vist, at verdens vejr og temperatur ofte har skiftet hurtigt fra en tilsyneladende stabil tilstand til en anden med verdensomspændende konsekvenser. Gletsjere i Grønland bidrager også til en stigning i det globale havniveau med et hurtigere tempo end tidligere antaget. Mellem 1991 og 2004 viste overvågninger af vejret på et sted (Swiss Camp), at den gennemsnitlige vintertemperatur var steget næsten 6 °C. Anden forskning har vist, at højere snefald fra den nordatlantiske oscillation forårsagede det indre af indlandsisen til at blive tykkere med et gennemsnit på 6 cm pr. år mellem 1994 og 2005.
En nylig undersøgelse tyder på, at planeten har været meget varmere for relativt nylig i geologisk tid: Forskere, der har udtaget prøver på to km fra Grønlands gletsjer for at finde det ældste plante-DNA har sagt, at planeten var langt varmere for hundreder af tusinder af år siden end generelt antaget. DNA fra træer, planter og insekter, herunder sommerfugle og edderkopper, fra isen under det sydlige Grønland blev anslået til at være 450.000 til 900.000 år gammelt, efter resterne hentet fra denne for længst forsvundne boreale skov. Dette synspunkt står i skarp kontrast til det herskende synspunkt om, at en frodig skov af denne art ikke kan have eksisteret i Grønland for 2,4 millioner år siden. Disse DNA-prøver tyder på, at temperaturen formentlig har nået 10 °C om sommeren og -17 °C om vinteren. De angiver også, at i den sidste mellemistid, for 130.000-116.000 år siden, hvor temperaturen i gennemsnit 5 °C var højere end nu, var gletsjerne på Grønland ikke helt smeltet væk.
I 1996 fandt den amerikanske Top of the World-ekspedition verdens nordligste ø ud for Grønland: ATOW1996. En endnu mere nordlig ø blev spottet under ekspeditionens tilbagerejse, men øens status er endnu ikke bekræftet.
I 2007 blev eksistensen af en ny ø kundgjort. Uunartoq Qeqertoq (engelsk: "Warming Island", Opvarmningsøen) har altid ligget ud for Grønlands kyst, men har været dækket af en gletsjer. Denne gletsjer blev opdaget i 2002, da den smeltede, og i 2007 var den fuldstændig smeltet væk, så øen kunne ses i sin helhed. Øen fik status af "Place of the Year" i Oxford Atlas of the World i 2007
Grønlands geologiske historie går 3.800 mio. år tilbage og indeholder dannelser fra næsten alle geologiske perioder. Således finder der dannelser fra det tidligste prækambrium.
I Isua grønstensbæltet ved Nuuk er fundet af stromatolit-fossiler de næstældste spor af liv på Jorden dateret til at være 3.700 million år gamle, 200 millioner år ældre end tilsvarende fund i Australien.
Der har været kulminedrift på Grønland i mindre grad både i 17-, 18- og 1900-tallet.
Under forhandlingerne om grønlandsk hjemmestyre var spørgsmålet om rettighederne til den grønlandske undergrund – og dermed råstofferne på Grønland – et centralt og vanskeligt forhandlingspunkt. Ønsket om en egentlig overdragelse af rettighederne til råstofferne på Grønlands undergrund fra staten til den fastboende befolkning på Grønland blev fremført med betydelig styrke af de grønlandske forhandlere, men afstanden på dette punkt var så stor, at det eneste mulige resultat viste sig at være det kompromis, der blev resultatet, nemlig at "den fastboende befolkning på Grønland har grundlæggende rettigheder til Grønlands naturgivne ressourcer". Derfor blev det fastsat ved lov, at "forundersøgelse, efterforskning og udnyttelse" af de ikke-levende ressourcer fandt sted i henhold til aftale mellem den danske regering og Landsstyret. Bestemmelsen afgør således ikke spørgsmålet om, hvem der har ret til råstofferne, men alene hvem der kan disponere over dem.
For at sikre den politiske ligestilling mellem Grønland og Danmark på råstofområdet blev der etableret fælles beslutningskompetence, så der ikke kunne træffes væsentlige beslutninger på området, uden at der var enighed mellem den danske regering og Landsstyret. I praksis opnåedes dette ved at begge parter kan nedlægge veto, hvis der udstedes en tilladelse til efterforskning eller udnyttelse. Til dette formål oprettedes Fællesrådet vedrørende Mineralske Råstoffer i Grønland, der var et dansk-grønlandsk politisk forum, hvor centrale spørgsmål vedrørende råstofområdet drøftedes. Fællesrådets opgave var at følge udviklingen på råstofområdet samt at afgive indstilling til den danske regering og Landsstyret i forbindelse med udstedelse af tilladelser på råstofområdet.
Forvaltningen af råstofaktiviteterne på Grønland har siden 1. juli 1998 været udøvet af Råstofdirektoratet i Godthåb, der var sekretariat for Fællesrådet, i et tæt samarbejde med bl.a. Danmarks og Grønlands Geologiske Undersøgelser (GEUS), Energistyrelsen og Danmarks Miljøundersøgelser (DMU). Som noget af det første efter selvstyrets indførelse blev råstofområdet hjemtaget og hører i dag under Grønlands ansvarsområder.
Klimaet på Grønland er overvejende arktisk. Det vil sige, at middeltemperaturen selv i årets varmeste måned ikke når over 10 °C. I dalene, der ligger i forlængelse af de dybeste fjorde, overstiger middeltemperaturen dog lige grænsen på 10 °C over den nordlige polarcirkel. Landets store udstrækning medfører betydelige klimatiske variationer mellem Nord- og Sydgrønland, men der er også store variationer mellem kystområderne, specielt mellem det område, hvor der er åbent vand hele året, og områder inde i landet.
Det åbne hav virker i sommermånederne afkølende på luften, mens det i vinterperioden virker opvarmende. Derfor er vintrene milde og somrene kølige langs kysten i det sydlige Grønland, mens det langs kysten nord for åbentvandsområdet er kølige somre og kolde vintre. Forskellen mellem vinter- og sommertemperaturer vil endvidere øges desto længere man bevæger sig ind i landet, hvor klimaet bliver fastlandspræget, med varme somre og kolde vintre. Men da luften er tør, virker det ikke så drastisk, som det kan lyde. Således kan man sammenligne temperaturerne for kystbyen Holsteinsborg med temperaturerne for indlandsbygden Søndre Strømfjord, der ligger ca. 150 km fra kysten, men på nogenlunde samme breddegrad som Holsteinsborg. I januar 2003 var middeltemperaturen -12 °C i Søndre Strømfjord, mens den i Holsteinsborg var -7 °C. I juli 2003 var middeltemperaturen 11 °C i Søndre Strømfjord, men kun 7 °C i Holsteinsbrog. Sommertemperaturerne fordelt over hele Grønland er overraskende ensartede på grund af sommerens midnatssol nord for polarcirklen.
Den 30. juli 2013 måltes den højeste temperatur nogensinde i Grønland; 25,9 °C i Maniitsoq (Sukkertoppen). Den laveste temperatur blev målt til -52,1 °C den 29. januar 1989 i Hall Land i Nordgrønland.
Nedbørsforholdene varierer betydeligt på Grønland. I Sydgrønland varierer de årlige nedbørsmængder fra ca. 800 til over 1.400 mm. Længere nordpå og inde i landet aftager nedbørsmængderne kraftigt. I de nordligste egne og inde i landet er den årlige nedbør således under 200 mm, mens den enkelte steder, f.eks. i Peary Land, er så ubetydelig, at området kan betegnes som arktisk ørken.
Dagens længde varierer betydeligt på forskellige lokaliteter i Grønland alt efter årstid. Nanortalik i Sydgrønland og Godthåb i Midtgrønland, der ligger syd for polarcirklen, har ikke perioder med midnatssol eller polarnat og den længste dag for de to lokaliteter er henholdsvis 18,5 og 20,5 timer. Ved polarcirklen vil der være få dage med midnatssol og polarnat. Jo nordligere, jo længere bliver de to perioder. I Ilulissat nord for polarcirklen er der således ca. to måneder med midnatssol og polarnat, I Upernavik ca. tre måneder og i Thule knapt fire måneder.
Der er veje i byerne, men ikke mellem byerne, fordi kysten har mange fjorde, der ville nødvendiggøre færgeforbindelser eller broer. Der er dog et relativt veludviklet system af veje i Søndre Strømfjord, ligesom der i et vist omfang findes grusveje i Sydgrønland, mellem fåreholderstederne. Snescooter og hundeslæde er også udbredte transportmidler, men kræver naturligvis et underlag af sne.
De mest udbredte transportmidler er fly og helikoptere. Der er både lufttransport internt i Grønland og mellem øen og andre nationer. Grønland har to store internationale lufthavne, Narsarsuaq der er en tidligere amerikansk luftbase i Sydgrønland, og Søndre Strømfjord, ligeledes en tidligere amerikansk base. Søndre Strømfjord ligger 300 km nord for Godthåb og er Grønlands vigtigste lufthavn. Disse to lufthavne fordeler trafikken til landets øvrige bosteder, idet den videre befordring foregår med mindre fly af DHC-7- eller DHC-8-typen og helikoptere, fx Sikorsky S-61. Ved begge lufthavne bor meget få mennesker, hvoraf de fleste arbejder med at betjene de rejsende. Søndre Strømfjord er gennem de sidste 20 år blevet Grønlands største bygd.. Man har igennem de senere år opnået at almindelige små fly kan lande ved alle byer, hvor man førhen var henvist til dyre helikopterrejser. Flytransport er i høj grad støttet fra det offentlige; rutenettet er delt i en støttet del, der beflyves på såkaldte servicekontrakter med selvstyret, og en kommerciel del, der beflyves som en forretning.Den vigtigste og største rute går fra Søndre Strømfjord til København. Der er derudover forbindelser til Island og Canada. I maj 2007 igangsatte Air Greenland en sommerrute til og fra Baltimore i USA,, men ruten blev indstillet den 10. marts 2008 på grund af finansielle tab. Air Iceland opererer to gange om ugen fra Keflavík til Jakobshavn. Ud over disse ruter er der internationale flyvninger mellem Narsarsuaq og København. Air Iceland driver også ruter mellem Reykjavík og Narsarsuaq, Jakobshavn og Godthåb på vestkysten og Kulusuk og Scoresbysund på østkysten. Der er 12 lufthavne, fem heliporte og 42 helistop i landet. Lufthavnene drives af Grønlands Lufthavnsvæsen.
Der er person- og fragttransport med kystnære færger i Grønland. Arctic Umiaq Line sejler en gang om ugen, idet det tager 76 timer at gøre turen i hver retning (fra Jakobshavn i Nord til Narsaq i syd). I Diskobugten kan man sejle med Diskoline mellem flere byer og bygder.Skibsfarten kan besværliggøres pga. isbjerge og tilfrossent havvand i vintermånederne. Da der er tale om store afstande og ustabilt vejr, må man ofte have tålmodighed, når man rejser i Grønland. Der er havneanlæg i 16 byer, anløbs- og fiskeribroer i 60 bygder.
Mobiltelefoner: 53.021 (2007). TELE-POST har lovsikret monopol på mobiltelefoni.
TV-stationer: Kalaallit Nunaata Radioa landsdækkende TV (hjemmeside) samt flere lokale TV-stationer
Aviser: Atuagagdliutit/Grønlandsposten (AG) og Sermitsiaq. Aviserne er ultimo 2009 blevet lagt sammen til en koncern, men udgives dog som to forskellige aviser, som udkommer hver en gang om ugen.)
Internetudbydere: Tele Greenland er langt den største internetudbyder i Grønland. Selskabet er i konkurrence med de mindre udbydere Nanoq Media og Comby (2019).
Grønlands befolkning fordeler sig med 48.232 indbyggere i 18 byer og 8.517 indbyggere i ca. 60 bygder, som er beliggende på øer eller halvøer, overvejende langs den grønlandske vestkyst. Kun 3.514 mennesker er bosat på Østgrønland, fordelt på to byer og ni bygder. Centraliseringen af befolkningen har medført, at mange mindre bygder ikke har helårsbeboelse mere.
I bygderne varetages opgaverne af en bygdebestyrelse bestående af tre til fem medlemmer. En del af disse bygder er meget små, hvor der typisk bor 30-75 indbyggere, mens der kun er meget få bygder, der har over 200 indbyggere.
Folkekirken i Grønland er et stift med biskop. De tre landsdele har hver sin provst. De gamle kommuner er stadig i kirkelig sammenhæng administrative enheder, nemlig de såkaldte præstegæld. Der er således 17 præster, en i hver af de gamle kommuner. Dog omfatter præstegældet i Paamiut begge kommunerne Ivittuut og Paamiut. Det kommunale selvstyre er af væsentlig ældre dato end hjemmestyret. Allerede i 1975 fik kommunerne den grad af selvstændighed de har i dag. Kommunerne opnåede bl.a. ret til at udskrive skatter. De kommunale opgaver er ikke defineret i nogen lov, men kommunerne har – som i Danmark – ret til selv at bestemme hvilke opgaver de vil påtage sig, alene begrænset af lovgivningen. De vigtigste kommunale opgaver er en række tekniske funktioner, sociale opgaver, opgaver inden for kultur, undervisning og idræt samt lokale miljøopgaver. Kommunerne er sammensluttet i de grønlandske kommuners landsforening, KANUKOKA (Kalaallit Nunaanni Kommuneqarfiit Kattuffiat).
De kommunale opgaver finansieres dels ved egne indtægter, i form af skatter, dels indtægter udefra, hovedsagelig i form af bloktilskud fra Grønlands Hjemmestyre. Desuden foregår der en betydelig omfordeling via udligningen af skatter fra de mere velstillede til mindre velstillede kommuner. Desuden opkræves en fælleskommunal skat. Kommunerne er i dag borgernes vigtigste kontaktled til hele den offentlige sektor. Inden for den enkelte kommunes grænser er der desuden en række bygder, hvor kommunalbestyrelsen er ansvarlig for såvel drift som styrelse af disse.
Grønlands Nationalpark på ca. 972.000 km² omfatter hele den nordøstlige del af landet
Hans Ø er den nordligste ø i Kennedy-kanalen. Både Canada og Danmark gør krav på øen
Franklin Ø er den midteste af de tre øer i Kennedy-kanalen mellem Grønland og Ellesmere Island
Kaffeklubben er opkaldt efter en uformel kaffeklub på Geologisk Museum på Københavns Universitet
Peary Land er en halvø i det nordlige Grønland opkaldt efter Robert E. Pearys ekspedition 1891-1892
Prins Christians Sund (grønlandsk: Ikerasassuaq) er en vejrstation øst for Grønlands sydspids Kap Farvel
Grønlands befolkning er et blandingsfolk, overvejende af blandet inuit og nordeuropæisk oprindelse med en større dansk etnisk minoritetsgruppe. Det er kun 140 år siden, den sidste indvandring fra Canada fandt sted. Vestgrønlænderne er mere blandet med europæerne end øst- og nordgrønlænderne. Flertallet af det grønlandske folk har grønlandsk som modersmål, mens et mindretal af de etniske grønlændere, udover den danske minoritet, har dansk som modersmål.
Den hurtige udvikling i Grønland har betydet radikale ændringer i den traditionelle familiestruktur, der har resulteret i, at der er opstået mange sociale problemer, som Grønlands befolkning har fælles med andre befolkninger, der har gennemlevet lignende samfundsmæssige forandringer.
Der var 56.742 indbyggere i 2012, og befolkningstætheden var på 0,14 pr. km² isfrit areal. Heraf bor 16.181 personer i Godthåb. 88,3 procent af befolkningen på Grønland er født i Grønland, mens 11,7 procent er født uden for Grønland. Der findes ikke befolkningstællinger baseret på folks etniske tilhørsforhold.
I 2007 fik Den Nordatlantiske Gruppe lavet en undersøgelse af grønlændere i Danmark, der viste, at der er ca. 13.200 personer af grønlandsk herkomst af første og anden generation i Danmark. I den første generation er ca. 1/3 mænd og 2/3 kvinder.. Hvert år får De Grønlandske Huse også foretaget en optælling af antallet af grønlændere i Danmark. Her medregnes alle personer, der er født i Grønland. I 2011 var dette tal på knap 14.700 personer. Tallet har været støt stigende de seneste år og er steget med 1.200 personer siden 2007.
Specielt tidligere i 17-1800-tallet var der mange blandede norsk-grønlandske par, og blandt blandingsslægterne kan nævnes Dalager-, Egede- og Motzfeldt-slægterne. Baggrunden er, at koloniembedsfolkene frem til 1814 var for en stor dels vedkommende fra Norge. Mange af de tyske familienavne i Grønland, som f.eks Chemnitz, Kleist og Kreutzmann, stammer fra koloniembedsfolk med tysk baggrund (fra før 1864), specielt fra Slesvig-Holsten (Hertugdømmerne), som giftede sig med grønlandske kvinder. Men der sås også navneadoption fra specielt de kristne Herrnhut-missionærer Herrnhuter. De tyske missionærers efternavne blev således i flere tilfælde overtaget af grønlandske familier som familienavne.
Kultursammenstødet mellem nordboerne og inuit dokumenteres af arkæologiske fund, fx er et fragment af en ringbrynje fundet i Grønland, mens en figur af hvalrostand er blevet fundet i Bergen. Begge genstande er klare vidnesbyrd om samhandelen.
Inuit-kulturen dominerede dog øen fra slutningen af middelalderen til rekoloniseringen i det tidlige 18. århundrede, hvor den europæiske kultur blev genindført. I dag er den grønlandske kultur en blanding af traditionel inuitkultur og dansk kultur:
"...[K]ategorierne 'grønlandsk' og 'dansk' [er] ikke entydige, afgrænsede kategorier – qua koloniseringen er den moderne grønlandske kultur en blandingskultur, og stort set alle grønlændere har danskere i slægten."
Grønlands musikkultur omfatter populære bands og kunstnere, bl.a. Chilly Friday (rock), Siissisoq (rock), Nuuk Posse (hiphop) og Rasmus Lyberth, som deltog i det danske melodigrandprix i 1979 med en sang på grønlandsk. Simon Lynge er den første kunstner fra Grønland, der har fået et album udgivet i Det forenede Kongerige, og som også har optrådt på den britiske Glastonbury Festival. Grønlandsk musik omfatter også traditionel musik, der i vid udstrækning baseret på sang og trommer.
Den grønlandske uddannelsessektor er opdelt i grundskoleuddannelser, studieforberedende uddannelser, erhvervsuddannelser og videregående uddannelser.I den grønlandske folkeskole er der 10 års undervisningspligt, og skolen er opdelt i et yngstetrin for de første tre år, et mellemtrin der dækker de næste fire år og et ældstetrin, der varer tre år. Der er trintest efter yngste- og mellemtrinnet.Grønland har haft ansvaret for folkeskolen siden 1. januar 1980.Der findes studieforberedende uddannelser i hele landet. Der er en handelsskole og et gymnasium i Julianehåb, en handelsskole og et gymnasium i et Godthåb, et gymnasium i Egedesminde og et kombineret teknisk og alment gymnasium i Holsteinsborg. Der udbydes desuden gymnasiale suppleringskurser i Sukkertoppen og i Holsteinsborg. Alle studieforberedende uddannelser er dansksprogede.Erhvervsuddannelse består af skole- og praktikophold og varer typisk fra to til fem år. En række uddannelser har indbygget skole- og praktikophold i Danmark; nogle uddannelser foregår udelukkende i Grønland.
Skoleophold i Grønland gennemføres på brancheskolerne og på praktikpladser på grønlandske virksomheder. Brancheskolerne omfatter handelsskolen i Julianehåb, Levnedsmiddelskolen INULI, Grønlands Maritime Skole, handelsskolen i Godthåb, Center for Sundhedsuddannelser, Bygge- og Anlægsskolen, Jern- og Metalskolen samt Fisker- og Fangerskolen.Videregående uddannelse i Grønland er som i Danmark delt i tre typer:
Mellemlange (journalist, lærer, socialpædagog, socialrådgiver og sygeplejerske)
Lange (samfundsvidenskab, teologi, arktisk teknologi, kultur- og samfundshistorie samt sprog, litteratur og medier)De videregående uddannelser kan bl.a. tages på Grønlands Universitet.
Herudover er der mulighed for at søge optagelse på uddannelser i Danmark og i andre lande.
Den traditionelle grønlandske religion, som inuiterne før i tiden praktiserede, har i nutiden kun en begrænset indflydelse. Leif Eriksson bragte år 1000 kristendommen til Grønland, men først med Hans Egede begyndte man at omvende inuitter til kristendommen fra 1721.
98% af befolkningen er protestanter og 95% af den grønlandske befolkning er evangelisk-luthersk. Biskoppen vurderer, at 85% af den grønlandske befolkning er medlem af den danske folkekirke. Der findes også mindre religiøse samfund, som katolikker, baptister, Jehovas vidner og tilhængere af Bahai.
Det Ny Testamente blev oversat til grønlandsk mellem 1766 til 1893, og den første oversættelse af hele Bibelen blev afsluttet i 1900. En ny oversættelse blev afsluttet i 2000.I 1993 blev Grønland et selvstændigt stift. Nærmere regler for kirken i Grønland fastsættes af landstinget. Sagsområdet er et eksempel på et område, der er fuldstændig overgået til selvstyret. Da folkekirken er en del af grundloven kan lovgivningen for den grønlandske kirke ændres af landstinget inden for disse brede rammer. Der er p.t. ikke vedtaget en forvaltningslov for kirken i Grønland og derfor er der opstået en ret speciel praksis. De grønlandske provstier har eksempelvis selvstændige hovedkonti til egen drift og provstiets præstelønninger, og forhandler direkte med centraladministrationen herom, som ét eksempel på et krydsfelt uden afklaring. Biskoppen fører altså tilsynet med den gejstlige betjening, men kan grundlæggende ikke ”gøre noget ved det” dersom et område findes at skulle betjenes anderledes, idet provstens selvstændige bevilling bliver bestemmende for hvad der skal ske. Den grønlandske kirke forvaltes altså p.t. på provsteniveau. Der er imidlertid en forvaltningslov i støbeskeen der dog ikke har været til vedtagelse endnu.
De to fremherskende sprog på Grønland er grønlandsk (kalaallisut) og dansk. Kalaallisut er et inuitsprog, og dansk er et germansk sprog. Grønlandsk er det sprog af de eskimo-aleutiske sprog, som tales af flest.
Kalaallisut indeholder tre indbyrdes relativt forskellige hoveddialekter: Østgrønlandsk (tunumiutut), vestgrønlandsk (kitaamiutut), og nordgrønlandsk (avanersuarmiutut/thule-sprog). Vestgrønlandsk er det dominerende sprog, men ifølge UNESCO er dialekten sårbar (vulnerable), mens de to øvrige er i regulær fare (definitely endangered).Både grønlandsk og dansk har været anvendt i offentlige anliggender siden indførelsen af hjemmestyret i 1979, og størstedelen af befolkningen kan tale begge sprog. Grønlandsk blev det eneste officielle sprog i juni 2009. I praksis er dansk stadig meget udbredt i administrationen, som et sprog for videregående uddannelse, men også som den første eller eneste sprog for dele af befolkningen i Godthåb og andre større byer. En debat om den rolle, grønlandsk og dansk skal have i fremtidens samfund er i gang. Landet har ingen analfabetisme.Man kan studere vestgrønlandsk på Eskimologi og Arktiske Studier på Københavns Universitet.
Der undervises i engelsk i grønlandske skoler, og sproget bruges som tredje sprog.
Fodbold er Grønlands nationalsport. Sporten er organiseret i Grønlands Boldspil-Union (Kalaallit Nunaanni Arsaattartut Kattuffiat), der dog ikke er medlem af FIFA. Grønland er derimod det 17. medlem af NF-Board. Grønland lavede i 2015  en samarbejdsaftale om at anlægge fire til seks kunstgræsbaner frem mod 2025.Grønland deltager i Island Games og Arctic Winter Games. Begge afholdes hvert andet år. I 2002 afholdt Godthåb AWG sammen med Iqaluit i Nunavut. Deltagerne vandt Hodgson-trofæet for sportsånd i 1994 og 2002.
Alley, Richard B. The Two-Mile Time Machine: Ice Cores, Abrupt Climate Change, and Our Future. Princeton University Press, 2000, ISBN 0-691-00493-5.
Augustesen, Rasmus og Krister Hansen, Det moderne Grønland : fra koloni til selvstyre, Frydenlund, 2011. ISBN 978-87-7887-960-8.
Bardarson, I. (ed. Jónsson, F.) "Det gamle Grønlands beskrivelse af Ívar Bárðarson (Ivar Bårdssön)", København, 1930
Gulløv, Hans Christian, Grønlands Forhistorie, Gyldendal 2004. ISBN 978-87-02-01724-3.
Lund, S. 1959. The Marine Algae of East Greenland. 1. Taxonomical Part. Meddr Gronland. 156(1), pp. 1–245.
Lund, S. 1959. The Marine Algae of East Greenland. 11. Geographic Distribution. Meddr Gronland. 156, pp. 1–70.
Steffen, Konrad, N. Cullen, and R. Huff (2005). "Climate variability and trends along the western slope of the Greenland Ice Sheet during 1991-2004," Proceedings of the 85th American Meteorological Society Annual Meeting (San Diego).
Stern, Pamela R. Historical dictionary of the Inuit. Scarecrow Press, 2004. ISBN 978-0-8108-5058-3
