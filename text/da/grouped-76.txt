
For alternative betydninger, se Peru (flertydig). (Se også artikler, som begynder med Peru)
Peru (spansk: Perú; quechua og aymara: Piruw), officielt Republikken Peru (spansk: República del Perú), er et land i det vestlige Sydamerika. Det grænser op til Ecuador og Colombia mod nord, Brasilien mod øst, Bolivia mod sydøst, Chile mod syd og Stillehavet mod vest. Peru er et af kun 17 lande, der har en ekstremt høj grad af naturlig biodiversitet, og de zoologiske habitater og botaniske levesteder strækker sig fra Stillehavsregionens tørre sletter i vest til det tropiske Amazonbassin i øst. Andesbjergene strækker sig fra nord til sydøst.Peru var i føreuropæisk tid hjemsted for adskillige store kulturer. Disse kulturer omfattede bl.a. Norte Chico-civilisationen i det 32. århundrede f.Kr., som er den ældst kendte civilisation i Sydamerika, og Inkariget, der var det største og mest sofistikerede rige i det præcolumbianske Amerika. Det Spanske Imperium erobrede området i det 16. århundrede og etablerede et vicekongedømme, som omfattede det meste af rigets sydamerikanske kolonier. Peru erklærede sig i 1821 for uafhængigt, og efter en lang række militære kampagner anført af José de San Martín og Simón Bolívar, lykkedes det i 1824 med Slaget ved Ayacucho at løsrive sig fra spansk overherredømme. I årene efter uafhængigheden oplevede det unge land en periode med økonomisk og politisk stabilitet, men den endte brat med Salpeterkrigen mod Chile. Det 20. århundredes Peru var generelt præget af territorialstridigheder, kup og social uro, selvom der også var kortvarige perioder med stabilitet og økonomiske opsving.
Peru er en repræsentativ, demokratisk republik inddelt i 25 regioner. Det er et uland med en arbejdsløshed på 25,8 %. Landets økonomiske aktiviteter omfatter minedrift, fabrikation, landbrug og fiskeri. Peru er medlem af de såkaldte Pacific Pumas, der en politisk og økonomisk gruppe af lande langs Latinamerikas Stillehavskyst, der alle oplever en positiv vækst med åbenhed over for global integration. Peru er aktivt medlem af Asia-Pacific Economic Cooperation (APEC). Peru regnes for en mellemmagt.Den peruvianske befolkning, der er anslået til 31,2 millioner (2015), er multietnisk og består af indfødte folk, europæere, afrikanere og asiater. Spansk er det mest udbredte sprog, selv om et betydeligt antal peruanere taler quechua og andre indfødte sprog. Denne blanding af kulturelle traditioner har resulteret i en bred variation af udtryk inden for områder såsom kunst, mad, litteratur og musik.
Ordet Peru er hentet fra Birú, navnet på en lokal hersker, som levede nær San Miguel bugten i Panama i det 16. århundrede. Da hans besiddelser blev opdaget af spanske opdagelsesrejsende i 1522, var de i den sydligste del af Den Nye Verden, som europæerne kendte. Da Francisco Pizarro udforskede områderne længere mod syd, betegnedes de som Birú eller Peru. Det spanske imperium gav navnet legal status i 1529, og efter sammenstødet med Inkariget blev dettes område benævnt Peru. Under det spanske styre indførtes betegnelsen Vicekongedømmet i Peru, hvilket blev til Republikken Peru efter uafhængigheden.
De tidligste beviser på menneskelig tilstedeværelse dateres til omtrent 11.000 år f.Kr. De ældst kendte komplekssamfund i Peru, Norte Chico-civilisationen, levede langs Stillehavskysten mellem 3000 og 1800 f.Kr. Disse tidlige udviklinger blev efterfulgt af arkæologiske kulturer som Chavín, Paracas, Moche, Nazca, Wari og Chimú. I det 15. århundrede opstod inkaerne som en stærk stat, der holdt sig over et århundrede og udgjorde det største rige i præcolumbiansk Amerika. Andiske samfund blev basis på landbrug, brugte teknikker som kunstvanding og terasse; landbrug af kameler og lamaer, og fiskeri var også vigtigt. Organiseringen handlede om gensidighed og fordeling, da disse samfund ikke kendte til marked eller penge.
I 1532 besejrede en gruppe conquistadorer ledet af Francisco Pizarro Inkarigets kejser Atahualpa og pålagde det spanske styre. Ti år senere etablerede Det spanske imperium Vicekongedømmet i Peru, som omfattede det meste af landets sydamerikanske kolonier. Vicekongen Francisco de Toledo reorganiserede landet i 1570'erne med minedrift af sølv som den vigtigste aktivitet og tvungne indfødte som den primære arbejdskraft.Det spanske imperiums peruanske indtægt af guld og sølv forsynede et netværkshandel, der strakte sig langt ud til Europa og Filippinerne. I det 18. århundrede stoppede sølvproduktionen, og en stor økonomisk forandring mindskede den kongelige indtægt. Imperiet svarede igen ved at vedtage Bourbon-reformerne, en serie edikter, som øgede skatter og delte Vicekongedømmet i Peru. De nye love provokerede Túpac Amaru II's opstand og andre oprørere, som alle blev besejret.
I starten af det 19. århundrede, hvor det meste af Sydamerika var involveret i uafhængighedskrige, fik Peru en kongelig fæstning. Mens eliten vaklede mellem frigørelse og loyalitet til den spanske monark, kom uafhængigheden efter José de San Martíns og Simón Bolívars militære kampagner. I løbet af republikkens tidlige år, var der endemiske kampe for styrke mellem militærledere, som skabte ustabilitet. En national identitet blev skabt i løbet af denne periode, hvor bolivianske projekter for Latinamerikansk Konføderation blev grundlagt, og en union med Bolivia, der varede i en kort tid. Mellem 1840'erne og 1860'erne havde Peru stabilitet under præsident Ramón Castilla, der forøgede statsindtægterne fra eksport af guano. Dog blev disse resurser forødede i 1870'erne, hvor landet var i gæld, og politiske kampe igen startede.
Peru blev besejret af Chile i Salpeterkrigen i 1879–1883 og mistede departementet Tarapacá og provinserne Arica og Tacna i Ancón-traktaten. Peru fik dog Tacna tilbage i 1929 med Lima-traktaten. Interne kampe efter krigen blev fulgt af en periode med stabilitet under Partido Civil, hvilket varede indtil Augusto B. Leguías regime. Depressionen var skyld i Leguías fald, fornyede politisk uro, og partiet Alianza Popular Revolucionaria Americanas fremkomst. Striden mellem denne organisation og elitens koalition og militæret påvirkede den peruanske politik i de følgende tre årtier.I 1968 planlagde væbnede styrker ledet af general Juan Velasco Alvarado et kup, der afsatte præsident Fernando Belaunde. Det nye regime foretog radikale reformer med mål at fostre udvikling, men det mislykkedes. I 1975 erstattede Velasco general Francisco Morales Bermúdez, der lamslog reformerne og overså demokratiets genoprettelse. I løbet af 1980'erne fik Peru en betydelig gæld til udlandet, en inflation, der fortsatte med at vokse og en massiv politisk vold. Under præsident Alberto Fujimori (1990-2000) begyndte landet at genoprette sig, selv om der rejste beskyldinger mod magt, korruption og vold mod mennesker, tvang Fujimori til at træde tilbage i 2000. Siden slutningen på Fujimoris regime, har Peru prøvet at bekæmpe korruption og prøvet at opretholde økonomisk vækst under den nuværende præsident Alan García.
Peru er en repræsentativt demokratisk republik med et flerpartisystem. Under den nuværende forfatning er præsidenten statsoverhoved og regeringschef; han eller hun bliver valgt i en periode på fire år og kan ikke genvælges med det samme. Præsidenten udpeger premierministeren og, med sit råd, resten af ministerrådet. Der er et étkammersystem med 120 medlemmer valgt i en periode på fem år. Lovforslag kan foreslås af enten den udøvende eller lovgivende magt; lovene bliver vedtaget efter at komme igennem kongressen og blive promulgeret af præsidenten. Domstolene er selvstændige, selv om politisk intervention i retslige sager er blevet almindelige hele vejen gennem historien og fortsættende diskussioner i dag.
Den peruanske regering vælges direkte, og det er obligatorisk for borgere i alderen 18 til 70 at stemme. Præsidentvalget i 2006 sluttede med sejr i anden valgrunde for Alan García fra Alianza Popular Revolucionaria Americana (52,6% af mulige stemmer) over Ollanta Humala fra Unión por el Perú (47,4%).Præsidentvalget i 2011 sluttede med sejr i anden valgrunde for Ollanta Humala fra Gana Perú (52,6% af mulige stemmer) over Keiko Fujimori fra Alianza por el Futuro, og valget i 2016 gav sejr i anden valgrunde for Pedro Pablo Kuczynski fra Peruanos Por el Kambio (50,1% af tilladte stemmer) over Keiko Fujimori fra Fuerza Popular. Kuczynski trak sig tilbage fra præsidentposten i 2018 og blev afløst af vicepræsident Martín Vizcarra.
Kongressen er i øjeblikket sammensat af Fuerza Popular (59 sæder), Peruanos Por el Kambio (17 sæder), Frente Amplio (10 sæder) Nuevo Perú (10 sæder), Alianza para el Progreso (8 sæder), Acción Popular (5 sæder), Partido Aprista (5 sæder) samt 12 løsgængere.
Perus udenrigsrelationer er blevet domineret af grænsekrige med nabolande, hvilket startede i løbet af det 20. århundrede. Der er stadig en igangværende strid med Chile over søfartsgrænser i Stillehavet. Peru er et aktivt medlem af adskillige regionale blokke og en af grundlæggerne af Den Andiske Sammenslutning. Landet er en deltager i internationale organisationer som Organisationen af Amerikanske Stater og Forenede Nationer. Det peruanske militær er sammensat af en hær, en flåde og et luftvåben; dets primære mission er at beskytte uafhængigheden, suveræniteten og landets territoriale integritet. De bevæbnede styrker er underordnet forsvarsministeriet og præsidentens øverstkommanderende. Landets værnepligt blev ophævet og erstattet af et frivilligt militær.
Peru er inddelt i 25 regioner og provinsen Lima. Hver region har en valgt regering sammensat af en præsident og et råd, der vælges hvert 4. år. Disse regeringer planlægger regional udvikling, udfører offentlige investeringprojekter, fremmer økonomiske aktiviteter og håndterer det sociale område. Provinsen Lima bliver administreret af et byråd.Regioner:
Peru dækker et areal på 1.285.220 km², der udgør omtrent ⅔ af Mexicos størrelse. Landet grænser op til Ecuador og Colombia mod nord, Brasilien mod øst, Bolivia mod sydøst, Chile mod syd og Stillehavet mod vest.
Andesbjergene løber parallelt med Stillehavet og inddeler landet i tre geografiske regioner. Costa'en (kysten), mod vest, er et tyndt område, for det meste udtørret bortset fra dale, som er skabt af sæsonmæssige floder. Sierra'en (bjergene) er Andesbjergenes område; med Altiplano-plateauet som landets højeste punkt, den 6,768 m Huascarán. den tredje region er selva'en (junglen), et udbredt fladt terræn dækket af Amazonregnskoven, der strækker sig ud mod øst. Næsten 60% af landets areal er beliggende i denne region.
De fleste peruanske floder udspringer i Andesbjergene og flyder ind i en af de tre regioner. De, som flyder nær Stillehavet er stejle og korte og strømmer kun ind imellem. Amazonflodens bifloder er længere, har større vandføring og har ikke så stejle fald, når de forlader sierra'en. Floder, som flyder ind i Titicaca-søen, er generelt korte og har en stor vandføring. Perus længste floder er Ucayali, Marañón, Içá, Yavarí, Huallaga, Urubamba, Mantaro og Amazon.
Peru har, i modsætning til andre ækvatoriale lande, ikke et udelukkende tropisk klima, Andesbjergenes indflydelse og Humboldtstrømmen er årsag til stor variation af klimaet i landet. Costa'en har moderate temperaturer, lidt nedbør og høj fugtighed, bortset fra de varmere og vådere nordlige stræk. I sierra'en er regn hyppigt om sommeren, og temperaturen og fugtigheden reduceres med højden op til de frosne bjergtoppe i Andesbjergene.Selva'en karakteriseres af meget nedbør og høje temperaturer, bortset fra de sydligste dele, der har kolde vintre og sæsonmæssig nedbør. På grund af den varierende geografi og klima har Peru en høj biodiversitet; 21.462 arter af planter og dyr er blevet dokumenteret i 2003, 5.855 af dem endemiske. Regeringen har etableret adskillige beskyttede områder til deres bevarelse.
Peru er et u-land med et HDI-index på 0,773 fra 2005. Indbyggerindkomsten var på US$ 3.374; 39,3% af den totale befolkning er fattig, med 13,7% som ekstremt fattige. Historisk set har landets økonomi været bundet til eksport, hvilket sørgede for stærk valuta til finansimport og gæld i udlandet. Selvom eksporten har skaffet betydelig indtægt, har selvforsynende vækst og en større økonomisk lighed vist sig at være svært opnåelig.Perus økonomiske politik har varieret bredt over de tidligere årtier. Juan Velasco Alvarados 1968-1975-regering introducerede radikale reformer, hvilket bestod af landbrugsreformer, udenlandske aktieselskabers ekspropriation, introduktionen af et økonomisk planlægningssystem og skabelsen af en stor statsejet sektor. Disse mål fik ikke en indkommende fordeling og gjorde ikke en ende på den økonomiske afhængighed af udviklingsnationer. På trods af disse modsatte resultater blev de fleste reformer ikke reserveret indtil 1990'erne, da Alberto Fujimoris liberaliserende regering sluttede af med priskontroller, protektionisme, restriktioner af udenlandske direkte investeringer og primært statsejerskab af selskaber. Reformerne har tilladt støttet økonomisk vækst siden 1993, bortset fra en økonomisk krise efter Asienkrisen i 1997.Turismen i Peru udgør den tredjestørste industri efter fiskeri og minedrift og domineres af de spanske kolonisters arkitektur i Lima og Inkarigets stenværker i Cuzco. Machu Picchu, som har op til 2.500 besøgende hver dag, er med i Verdensarvslisten, inkluderet Nazca-linjerne, byen Cusco og 7 andre. Peru modtog i 2007 den tredjestørste mængde turister i Sydamerika, efter Brasilien og Argentina. Turisme er den hurtigstvoksende industri i Peru, er årligt vokset med 25% de sidste 5 år.Tertiære erhverv tæller for 53% af den peruanske BNI, efterfulgt af sekundære erhverv (22,3%), primære erhverv (15%) og skatter (9,7%). Den nuværende økonomiske vækst er blevet forsynet af makroøkonomisk stabilitet, har forbedret bytteforhold og holdt investering og forbrug. Det forventes, at handelen vokser yderligere efter gennemførelsen af en frihandelsaftale med USA, hvilket blev aftalt 12. april 2006. Perus hovedeksporter er kobber, guld, zink, tekstiler og fiskekød; hovedpartnerne er USA, Kina, Brasilien og Chile.
Perus vejnet har en længde på 78.829 km, heraf 276 km motorvej, og vejene er af lav kvalitet. Den mest betydningsfulde vej er Pan American Highway, som går fra Ecuador til Chile. Pr. 2007 har Peru 237 lufthavne, hvor Jorge Chávez International Airport, beliggende i Callao, står for de fleste internationale flyvninger. Peru har 1.989 km jernbane, 8.808 km vandvej, én helikopterplads og en handelsflåde på 6 skibe. Landets telefonservice er af tilstrækkelig kvalitet, og landet havde i 1997 13 tv-stationer, plus 112 repeatere. Telefonforbruget i landet har oplevet en stigning fra starten af 1990'erne til 2000'erne, især pga. det store forbrug af mobiltelefoner. I 2006 havde 79% af befolkningen i Peru adgang til elektricitet. Perus byelektrificering regnes for en af de laveste i Latinamerika. Dækningen i de fattige byområder er omkring 30% og regeringen har genoptaget sit forsøg i at forøge dækningen fra 30% til 75% i 2013.
Med over 28 millioner indbyggere, er Peru det 4. mest befolkede land i Sydamerika i 2007. Den demografiske vækst faldt fra 2,6% til 1,6% mellem 1950 og 2000; det forventes, at befolkningen når omtrent 42 millioner i 2050. I 2005 levede 72,6% i byområder og 27,4% i landområder. De største byer er Lima, Arequipa, Trujillo, Chiclayo, Piura, Iquitos, Chimbote, Cusco og Huancayo, som alle meldte mere end 200.000 indbyggere i 1993. Kinesere ankom i 1850'erne som en erstatning for slavearbejdere og er siden blevet en hovedbestanddel i det peruanske samfund.Peru er en multietnisk nation dannet af en kombination af forskellige grupper gennem fem århundreder. De indfødte beboede det peruanske territorium i adskillige årtusinder før Inkarigets fald i det 16. århundrede, som hovedsageligt skyldtes infektionssygdomme, hvor befolkningen blev formindsket fra anslået 9 millioner i 1520'erne til omkring 600.000 i 1620. Spaniere og afrikanere ankom i et stort tal under det koloniale styre, blandede sig med hinanden og med de indfødte. Efter uafhængigheden har der været et gradvist stigende antal europæere immigreret fra England, Frankrig, Tyskland, Italien og Spanien. Andre immigrantgrupper er arabere og japanere. 88,9% kunne i 2005 læse og skrive, denne placering er lavere i landområder (76,1%) end i byområder (94,8%). Det er skolepligt at gå i en fri grundskole og et gymnasium, mens det er gratis at gå i en offentlig skole.
Spansk, som tales af 80,3% af peruanere i 5-årsalderen eller ældre i 1993, er det primære sprog i landet. Det eksisterer sammen med adskillige indfødte sprog, hvor det vigtigste er quechua, talt af 16,5% af befolkningen i 1993. Andre indfødte sprog og fremmedsprog blev talt af 3% og 0,2% af peruanerne. Tal fra 2006 viste, at 85% var katolikker, 11% var protestanter og de resterende 4% var adventister, mormoner, Jehovas vidner og jøder.
Den peruanske kultur har primært sine rødder i indfødte og spanske traditioner, selv om adskillige afrikanske, asiatiske og europæiske grupper også har haft indflydelse på den.
De peruanske kunstneriske traditioner dateres tilbage til forarbejdede lervarer, tekstiler, smykker og skulpturer af Inkarigets kulturer. Inkaerne opretholdte disse og lavede arkitektoniske værker, inkluderet konstruktionen af Machu Picchu. Barokken dominerede kolonial kunst, som dog blev modificeret af indfødte traditioner. Gennem denne periode fokuserede det meste af kunsten på religiøse emner, æraens utallige kirker og malerierne af Cuzco-skolen er repræsentative. Kunsten gik i stå efter uafhængigheden indtil opdukken af Indigenismo i starten af det 20. århundrede. Siden 1950'erne har peruansk kunst været eklektisk og formet af både fremmed og lokal kunst.
Den peruanske litteratur har rødder i de præcolumbianske civilisationers mundtlige traditioner. Spanierne introducerede skriveriet i det 16. århundrede; koloniale litterære udtryk var krøniker og religiøs litteratur. Efter uafhængigheden blev romantikken den mest almindelige genre som eksemplificeret i Ricardo Palmas værker. I starten af det 20. århundrede skabte Indigenismo-bevægelsen forfattere som Ciro Alegría, José María Arguedas, og César Vallejo. Gennem den anden halvdel af århundredet blev peruansk litteratur mere kendt på grund af forfattere som Mario Vargas Llosa, et ledende medlem af Latin American Boom.
Den peruanske madlavning er en blanding af indfødt og spansk mad med stærk indflydelse fra afrikansk, arabisk, italiensk, kinesisk og japansk madlavning. Almindelige retter er anticuchos, ceviche, humitas og pachamanca. Der er ligeledes tale om et fusionskøkken, hvor blandt andet den japanske indflydelse på det peruanske køkken er markant – ceviche er bl.a. resultatet af denne fusion. Der findes desuden et bredt udvalg af eksempelvis sushi-restauranter, hvor makiroller, sashimi og sushi har sit udspring i de peruanske krydderier, fisk, grøntsager og frugter – et eksempel på denne herlige fusion er den lille restaurantkæde . På grund af variateten af klima i Peru er en lang række planter og dyr tilgængelige for madlavning. Peruansk madlavning har i den senere tid fået hyldest for sin variation af ingredienser og teknikker.
Den peruanske musik har andiske, spanske og afrikanske rødder. Tidligere varierede musikalske udtryk fra region til region, quena'en og tinya'en var to almindelige musikinstrumenter. Den spanske erobring bragte introduktionen af nye musikinstrumenter som guitaren og harpen med sig, såvel som udviklingen af musikinstrumenter som charango'en. Afrikanske bidrag til peruansk musik er rytmer og cajón'en, et slaginstrument. Peruanske folkedanse består af marinera, tondero, danza de tijeras og huayno.
I Peru er dyrelivet meget rigt og fabelagtigt. Der findes mange dyr, som ikke findes (frit) i Europa.
Det mest kendte pattedyr er lamaen, som der findes to slags af: En almindelig lama og en alpaca lama.
Linkkatalog over den peruanske regerings hjemmesider (spansk)Generelle referencerBBC's landeprofil over Peru (engelsk)
Peru i The World Factbook (engelsk)AndrePeru på Curlie (som bygger videre på Open Directory Project)LA-ikon
Petro Oleksíjovytj Porosjenko (ukrainsk: Петро́ Олексі́йович Пороше́нко, tr. Petro Oleksíjovytj Porosjenko; født 26. september 1965) er Ukraines præsident, ukrainsk oligark og politiker. Porosjenko er tidligere udenrigsminister og minister for handel og økonomisk udvikling, og er omtalt som en af de mest indflydelsesrige personer i ukrainsk politik. Fra februar 2007 til marts 2012 var Porosjenko leder af Ukraines nationalbanks bestyrelse. Porosjenko blev valgt til præsident den 25. maj 2014 med mere end 54 % af stemmerne i første runde, og undgik dermed en anden valgrunde.
Porosjenko blev født den 26. september 1965 i Bolgrad (nu Bolhrad), Odessa oblast i Ukrainske SSR. Hans far var Oleksíj Porosjenko (født 1936, nu direktør for Porosjenkos selskab Prime Aktiv Kapital), på det tidspunkt fungerende administrator af landbrugsudstyr. Porosjenkos mor, Jevgenija Sergiіvna (1937-2004), var regnskabschef i Jordbrugsdepartementet.I 1974 flyttede familien til Bender i Moldoviske SSR (nu i Transnistrien). Ifølge familien var Oleksíj Porosjenko blevet udnævnt til vicedirektør for et eksperimentelt reparationsværksted. Gamle venner af familien påstår at flytningen skyldtes et alvorligt slagsmål, som Misja, Petros storebror, havde været involveret i. Der Spiegel oplyser at Oleksíj Porosjenko sad to år i fængsel for tyveri af statens ejendom. I Bender afsluttede Porosjenko gymnasiet. Fra 1977 var Oleksíj Porosjenko forfremmet til direktør for reparationsværkstedet, og fra 1983 var han ansat på Moldavizolit i Tiraspol, producent af mindre landgangfartøjer. 
I 1984 til 1986 aftjente Petro Porosjenko sin værnepligt i den sovjetiske hær. På grund af et slagsmål med fire kadetter på militærkommissariatet blev han sendt til Kasakhiske SSR.
I 1989 dimitterede han i økonomi fra fakultetet for internationale relationer og international ret (senere Institut for Internationale Relationer) på Kijevskij nationale universitet Tarasa Sjevtjenka, hvorefter han fortsatte studierne ved universitetet og dimitterede som kandidat i økonomi, svarende til cand.oecon. i 2002 med afhandling om "Lovmæssig regulering af statslige selskaber i Ukraine". Petro Porosjenko har forfattet afhandlingen "Statens selskabsrettigheder i Ukraine. Teorien om dannelsen af relationer" og flere videnskabelige publikationer, og er medforfatter til lærebogen Aktuelle internationale økonomiske forbindelser.
I Ukraine blev der i 1990'erne ført en risikabel økonomisk politik, og regeringerne viste sig som modstandere af reformer, der kunne tøjle den indenlandske korruption. Mens landet var bragt i knæ, lykkedes det Porosjenko-familien, på baggrund af faderens, Oleksíj Porosjenko, og kolleger fra færdselsdirektoratet i Kijevs hjælp, at stifte UkrPromInvest, et ukrainsk industri og investeringsselskab, der specialiserede sig i konfekture og solgte kakaobønner. Senere udvidedes interesserne til at omfatte landbrugssektoren og bilindustrien. Ved Petro Porosjenkos brors død i august 1997 overtog Petro hans forretningsområder. I 1990'erne overtog selskabet kontrollen med flere konfekturevirksomheder, der efterfølgende fusioneredes i "Roshen-gruppen", den største konfektureproducent i Ukraine.
Den formue, Petro Porosjenko skabte sig i konfektureindustrien, gav ham øgenavnet "Chokoladekongen".Nu omfatter Porosjenkos forretningsimperium flere bil- og busvirksomheder, Leninska Kuznja-skibsværftet i Kijev, tv-kanalen Kanal 5 samt andre virksomheder.
I marts 2012 placerede Forbes Porosjenko på Forbes' liste over milliardærer på 1.153. pladsen, med 1 milliard USD.Ifølge den årlige ranglistning af de rigeste personer i Ukraine, som blev offentliggjort i oktober 2015, og som udgives af det ukrainske tidsskrift Novoje Vremya, og gennemføres i fællesskab med Dragon Capital, der er et førende investeringsselskab i Ukraine, var præsident Porosjenko den eneste fra topti på listen, hvis formue var vokset siden den foregående ranglistning. Hans formue anslås til 979 millioner dollars, en vækst på 20 %, og hans placering er ændret fra 9. til 6. rigeste oligark i Ukraine. Artiklen bemærkede, at Porosjenko var en af to europæiske politiske ledere, der ejer et forretningsimperium i en sådan skala, hvoraf italienske Silvio Berlusconi er den anden.
Ifølge Forbes' vurdering fra juni 2014 er Porosjenkos formue på $1,3 milliarder, og indtog 6. pladsen blandt de rigeste oligarker i Ukraine.
Efter reorganisering af Porosjenkos virksomheder i 2006 blev der dannet et holdingselskab, "Прайм Ессетс Кепітал" (tr. Prajm Jessets Kepital; dansk: ~ Prime Aktiv Kapital), 100 % ejet af Porosjenko, selskabet ejer "Ukrprominvest-gruppen".Denne gruppe kontrollerer mere end 50 virksomheder indenfor kerneområderne fødevareindustri og bilindustri. 
Porosjenko blev første gang indvalgt i Verkhovna Rada (det ukrainske parlament) i 1998 i enkeltmandskredsen Vínnitsja. Han var da medlem af "Socialdemokratisk Parti Ukraine (forenet)" (SDPU), der støttede præsident Leonid Kutjma. Porosjenko forlod SDPU i 2000 og oprettede en uafhængig centrumvenstre fraktion, Solidarnist. I 2001 deltog Porosjenko i oprettelsen af Regionernes Parti, der også bakkede Kutjma op, Solidarnist gennemførte aldrig fusionen.
I december 2001 brød Porosjenko med Kutjma for at blive kampagneleder for oppositionslederen Viktor Jusjtjenkos "Vort Ukraine". Efter parlamentsvalget i marts 2002 hvor Vort Ukraine fik flertal, blev Porosjenko igen indvalgt i parlamentet, Porosjenko fungerede som leder af Parlamentets budgetudvalg, hvor han blev beskyldt for "forlægge 47 millioner hryvnias" (US $ 8,9 millioner). Efter valget til parlamentet gennemførte skatteinspektører et grundigt eftersyn af hans selskaber. Da Jusjtjenko blev indsat som præsident i 2005 blev granskningen af Porosjenkos UkrPromInvest indstillet.Porosjenko blev betragtet som en af Jusjtjenkos tætte allierede. Jusjtjenko er gudfar til Porosjenko døtre. Porosjenko var sandsynligvis den rigeste oligark blandt Jusjtjenko tilhængere, og blev ofte nævnt som en af Vort Ukraines og den Orange Revolution vigtigste finansielle bagmænd. Efter Jusjtjenko vandt præsidentvalget i 2004, blev Porosjenko udnævnt sekretær i det nationale sikkerheds- og forsvarsråd.
I september 2005 brød meget omtalte gensidige beskyldninger om korruption ud mellem Porosjenko og premierminister Julia Timosjenko, der involverede privatiseringen af statsejede virksomheder. Porosjenko blev anklaget for at forsvare Viktor Pintjyks interesser, da han erhvervede firmaet Nikopol Ferroalloy for $ 80 millioner, på trods af at det var vurderet til $ 1 mia. Som følge af beskyldningerne fyrede Jusjtjenko hele sit ministerkabinet, herunder Porosjenko og Timosjenko. Den statslige anklager afviste at gennemføre en undersøgelse af magtmisbrug mod Porosjenko den følgende måned, Og umiddelbart efter fyrede Jusjtjenko statsadvokaten i Ukraine, Svjatoslav Piskun. Piskun hævdede, at han blev fyret, fordi han nægtede at indlede en straffesag mod Timosjenko og nægtede at droppe sagsanlæget mod Porosjenko.Ved parlamentsvalget i marts 2006 blev Porosjenko genvalgt til det ukrainske parlament med støtte fra Vort Ukraines valgalliance. Han var formand for det parlamentariske udvalg for finans- og banksektoren. Angiveligt fordi Porosjenko krævede at få posten som formand for det ukrainske parlament, valgte Det Socialistiske Parti i Ukraine at bryde med Julia Timosjenko-blokken og blive en del Viktor Janukovitjs anden samlingsregering, fordi partiet fik tilbudt, at deres partileder, Oleksandr Moroz, blev valgt til formand, hvis de støttede samlingsregeringen. Dette efterlod Porosjenkos Vort Ukraine og deres allierede Julia Timosjenko-blokken uden for regeringen.
Porosjenko stillede ikke op til parlamentsvalget i september 2007. Porosjenko blev formand for bestyrelsen for Ukraines Nationalbank i februar 2007. Mellem 1999 og 2012 var han medlem af bestyrelsen for Ukraines Nationalbank.
Ukraines præsident Jusjtjenko udnævnte Porosjenko til udenrigsminister den 7. oktober 2009. Porosjenko blev udnævnt af Verkhovna Rada (Ukraines parlament) den 9. oktober 2009. Den 12. oktober 2009 genudnævnte præsident Jusjtjenko Porosjenko til sekretær i det nationale sikkerheds- og forsvarsråd. Porosjenko støttede ukrainsk NATO-medlemskab. Men han erklærede også at medlemskab af NATO ikke bør være et mål i sig selv. Selvom Porosjenko blev afsat som udenrigsminister den 11. marts 2010, udtrykte præsident Viktor Janukovitj håb om yderligere samarbejde med ham.I slutningen af februar 2012 blev Porosjenko udnævnt som ny minister for handel og økonomisk udvikling i Azarov-regeringen, og 9. marts 2012 erklærede præsident Janukovitj, at han ønskede, at Porosjenko skulle være regeringsmedlem som minister for økonomisk udvikling og handel. Den 23. marts 2012 blev Porosjenko udnævnt til Ukraines minister for økonomisk udvikling og handel af Janukovitj. Den samme måned trådte han tilbage som leder af bestyrelsesformand i Ukraines nationalbank.Porosjenko hævder, at han blev minister for handel og økonomisk udvikling med henblik på at hjælpe med at bringe Ukraine tættere på EU og få Julia Timosjenko løsladt fra fængslet. Efter at han overtog posten, indledte skatteinspektører en gennemgribende kontrol af hans virksomheder.
Efter parlamentsvalget i 2012 var Porosjenko tilbage i Verkhovna Rada (parlamentet), idet han fik mere end 70 % af stemmerne som uafhængig kandidat i en enkeltmandskreds i Vínnitsja oblast. Han tilsluttede sig ikke nogen gruppe i parlamentet og blev medlem af udvalget om europæisk integration. Porosjenkos far Oleksíj Porosjenko havde til hensigt at deltage i valget i en anden enkeltmandskreds i Vínnitsja oblast, men trak sit kandidatur af helbredsmæssige grunde i midten af februar 2013, Porosjenko antydede, at han ville opstille til borgmestervalget i Kijev i 2013.
Under euromajdan støttede han de protesterende. Han optrådte ofte på Maidan. Nogle russiske medier kaldte Porosjenko sponsor af protesterne. I et interview med Novaja Gazeta erkendte han, at han "sponsorede revolutionen med mad, vand og brænde". Dette førte til et fald i hans popularitet, og han deltog ikke i forhandlinger mellem daværende præsident Janukovitj og oppositionspartierne, der deltog på Fædrelandsforbundet, Svoboda og UDAR.Porosjenko nægtede at slutte sig til Janukovitjs regering, men fik sin allierede Volodymyr Grojsman, borgmesteren i Vínnitsja, valgt ind i regeringen, ligesom Porosjenko nægtede at slutte sig til de to nyoprettede parlamentariske grupper, Ukraines Renæssance og Suveræne europæiske Ukraine. Under Krimkrisen 2014 besøgte Porosjenko Simferopol på Krim, før byen blev indlemmet i Rusland; foran Krims parlament udtalte Porosjenko til den forsamlede menneskemængde: "Vi er nødt til at finde et kompromis".I et interview med Lally Weymouth sagde Porosjenko: "Fra begyndelsen var jeg en af arrangørerne af Euromajdan. Min tv-kanal - Kanal 5 - spillede en uhyre vigtig rolle ... Da Kanal 5 begyndte at sende.. var der kun 2.000 mennesker på Majdan, men i løbet af natten gik folk til fods - syv, otte, ni, ti kilometer, idet de forstod, at dette er en kamp for ukrainsk frihed og demokrati. På fire timer var der næsten 30.000 mennesker." BBC rapporterede at "hr. Porosjenko ejer tv-kanalen Kanal 5, den mest populære nyhedskanal i Ukraine, som viste klare pro-oppositionssympatier i månederne under den politiske krise i Kijev."
Efter Euromajdandemonstrationerne i 2014, der resulterende afsættelse af Viktor Janukovitj som præsident i Ukraine, blev et nyt præsidentvalg planlagt til at finde sted den 25. maj 2014. I meningsmålinger fra marts 2014 fik Porosjenko den største tilslutning af alle potentielle kandidater, en meningsmåling foretaget af Socis gav ham en opbakning på over 40 %. Den 29. marts erklærede han, at han ville stille op til præsidentvalget. Samtidigt nedlagde Vitalij Klitjko sit kandidatur til præsidentposten og valgte at støtte Porosjenkos kandidatur.Den 2. april udtalte Porosjenko: "Hvis jeg bliver valgt, vil jeg være ærlig og sælge Roshen-gruppen". I begyndelsen af april udtalte han, at niveauet for den folkelige opbakning til idéen om Ukraines optagelse i NATO var for lille til at sætte spørgsmålet på dagsordenen "for ikke at splitte landet". Den 14. april støttede Porosjenko offentligt kampagnen for valg af Jarosław Gowin fra partiet "Polen Sammen, Forenede Højre" til Europa-Parlamentet, som tak for partiets støtte til Ukraine.
Porosjenkos valgslogan var: "Leve på en ny måde - Porosjenko!" Den centrale valgkommission i Ukraine offentliggjorde den o29. maj, at Porosjenko havde vundet præsidentvalget den 25. maj med 54,7 % af stemmerne.Under et besøg i Berlin erklærede Porosjenko, at separatisterne "ikke repræsenterer nogen. Vi er nødt til at genoprette lov og orden og feje terrorister væk fra gaden". Han omtalte folkeafstemningen om Donbas' status den 11. maj 2014 som "fup".Ved valget til præsident fik Porosjenko mere end 50 % af stemmerne i det meste af Ukraine. I oblasterne Kharkiv, Luhansk, Donetsk og Zaporizjzja var opbakningen imidlertid under 40 %, og i oblasterne Dnipropetrovsk, Kherson, Mykolaiv, Odessa og i nord Tjernihiv var opbakningen til ham alle steder under 50 %. Det var således et delt Ukraine, der valgte ham. Delingen følger i alt væsentligt sproggrænserne i Ukraine. Krim deltog ikke i valget.
Da det blev klart, at han vandt valget på valgaftenen den 25. maj 2014, annoncerede Porosjenko "Min første præsidentrejse kommer til at gå til Donbas", hvor de bevæbnede oprørere havde erklæret de separatistiske republikker Folkerepublikken Donetsk og Folkerepublikken Lugansk og havde kontrol over en stor del af regionen. Porosjenko lovede samtidigt at fortsætte de ukrainske regeringsstyrkers militære operationer for at afslutte det væbnede oprør og sagde "den anti-terroristoperation kan ikke og bør ikke vare to eller tre måneder. Den skal og vil vare timer". Han sammenlignede de væbnede pro-russiske oprørere med somaliske pirater. Porosjenko opfordrede til forhandlinger med Rusland i overværelse af internationale formidlere. Rusland reagerede ved at udtale, at de ikke havde brug for en mellemmand i de bilaterale forbindelser med Ukraine. Som nyvalgt præsident lovede Porosjenko at indtage Krim, der blev annekteret af Rusland i marts 2014. Han lovede også at holde nyt parlamentsvalg i 2014.
Porosjenko blev indsat i Verkhovna Rada (parlamentet) den 7. juni 2014. I sin tiltrædelsestale understregede han, at Ukraine ikke ville opgive Krim og understregede Ukraines enhed. Han lovede amnesti "for dem, der ikke har blod på hænderne" til de separatistiske og pro-russiske oprørere i den pro-russiske konflikt i Ukraine i 2014 og til de ukrainske nationalistiske grupper, der kæmpede imod dem, men tilføjede: "at tale med gangstere og mordere er ikke vores vej". Han opfordrede også til tidlige regionale valg i det østlige Ukraine. Porosjenko erklærede, at han ville underskrive den økonomiske del af Ukraine-EU-associeringsaftalen, og at dette var første skridt hen imod fuld ukrainske medlemskab af EU. Under talen erklærede han, at "ukrainsk er det eneste statssprog", men talte også om de "garantier [for] uhindret udvikling af russisk og alle andre sprog". En del af talen var på russisk.Indsættelsen blev overværet af omkring 50 udenlandske delegationer, herunder den amerikanske vicepræsident Joe Biden, Polens præsident Bronislaw Komorowski, præsidenten for Hvideruslands Aleksandr Lukasjenko, Litauens præsident Dalia Grybauskaitė, Schweiz' præsident og OSCEs fungerende formand Didier Burkhalter, Tysklands præsident Joachim Gauck, Georgiens præsident Giorgi Margvelasjvili, Canadas premierminister Stephen Harper, Ungarns premierminister Viktor Orbán, formanden for det Europæiske Råd Herman Van Rompuy, OSCEs generalsekretær Lamberto Zannier, FNs under-generalsekretær for politiske anliggender Jeffrey Feldman, Kinas kulturminister Cai Wu og Ruslands ambassadør i Ukraine Mikhail Zurabov Ukraines tidligere premierminister Julia Timosjenko var også til stede. Efter indsættelsen udtalte Timosjenko "Jeg tror Ukraine har fundet en meget stærk stabiliserende faktor" om Porosjenko.
Samtidig med hans indsættelse havde bevæbnede pro-russiske oprørere, efter en omstridt folkeafstemning, der anses for at være ulovlig af det internationale samfund, erklæret de separatistiske republikker Folkerepublikken Donetsk og Folkerepublikken Lugansk og kontrollerede en store dele af det østlige Ukraine. Porosjenko lancerede efter sin indsættelse en såkaldt "fredsplan" med det formål at få anerkendt præsidentvalget i Ukraine af Rusland. Planen indeholdt en våbenhvile med separatisterne (kaldet "terrorister" af Porosjenko) og etablering af en humanitær korridor for civile ("der ikke havde været involveret i konflikten"). Porosjenko truede med, at han havde en "Plan B".Porosjenko lovede hævn over separatisterne, efter at 19 ukrainske soldater blev dræbt i et raketangreb: ".. de militante kommer til at betale hundredvis af liv for hvert af vore soldater liv. Ikke en eneste terrorist vil undgå ansvar. De vil alle blive straffet".I december 2014 fordømte Kharkiv Menneskerettighedsgruppe (ukrainsk: Харківська правозахисна група; KhPG) Porosjenko for tildelingen af ukrainsk statsborgerskab til den hviderussiske nynazistiske leder i azovbataljonen Sergij Korotkjikh.Porosjenko var uenig i at give autonom status til Donbas og sagde: "På trods af stærk insisteren, er vi ikke enige i nogen selvstændig status. .. Vi er overhovedet ikke villige i at gå på kompromis om føderal opdeling. Der står intet om selvstændighed eller føderal opdeling i [Minsk] dokumenterne".
I midten af juni indledte Porosjenko en proces med ændring af Ukraines forfatning for at indføre en administrativ decentralisering. Ifølge Porosjenko var dette "et centralt element i fredsplanen". I hans udkast til forfatningsændringer i juni 2014 blev det forslået at ændre den administrative inddeling af Ukraine, der efterfølgende burde omfatte regioner (som erstatning for de nuværende oblaster), distrikter og "hromadas" (bymæssige bebyggelser). Han foreslog, at ukrainsk forblev den eneste officielle sprog i Ukraine; men i ændringsforslaget foreslog han også, at "landsbyer, byer, distriktet og regionale administrationer skal have ret til at fastsætte statussen for det russiske sprog og andre nationale minoritetssprog i Ukraine inden for grænserne af deres administrative og territoriale område". Yderligere foreslog Porosjenko at oprette en stilling som præsidentens repræsentant, der skulle overvåge håndhævelsen af den ukrainske forfatning og love og observere overholdelsen af menneskerettigheder og frihedsrettigheder i oblasterne og rajonerne. I tilfælde af en "nødsituation eller militær undtagelsestilstand" skal de "lede og organisere" de områder, de er udstationeret i. Fædrelandsforbundet (ukrainsk: Всеукраїнське об'єднання "Батьківщина"), den vigtigste koalitionspartner i Jatsenjuk-regeringen, vendte sig mod planen.Porosjenko har gentagne gange udtalt sig imod føderalisering.Porosjenko søger ikke at øge sine beføjelser som præsident.Et lovforslag fra 1. juli 2015 gav lokale myndigheder ret til at føre tilsyn med, hvordan deres skatteindtægter bliver brugt. Lovforslaget gav ikke en autonom status til Donbas, som de pro-russiske oprørere havde krævet, men gav området delvis selvstyre i tre år.
Den 25. august 2014 udskrev Porosjenko valg til Verkhovna Rada (Ukraines parlament), selvom valgperioden egentligt løb frem til 2017. Det udskrevne valg blev afholdt den 26. oktober 2014. Ifølge Porosjenko var det nødvendigt "at rense Rada for støtterne til [Ukraines tidligere præsident] Viktor Janukovitj". Porosjenko sagde, at disse deputerede "tydeligt ikke repræsenterede de mennesker, der havde valgt dem". Porosjenko sagde også, at disse Rada-deputerede var ansvarlige for "de diktaturiske love, der tog livet af de himmelske hundrede" (en betegnelse for de faldne i forbindelse med Euromajdanurolighederne). Porosjenko påstod også, at mange af parlamentsmedlemmerne var "direkte sponsorer og medskyldige i eller i det mindste sympatisører af militante separatister".Porosjenko havde presset på for udskrivning af valget siden sin sejr ved præsidentvalget i maj 2014.Under partikongressen for partiet "Solidaritet" den 27. august 2014 skiftede partiet navn til Petro Porosjenko-blokken. "Solidaritet" havde været Porosjenkos parti. Eftersom præsidenten af Ukraine ikke må være medlem af et parti, blev Porosjenko "Æresformand" for "Petro Porosjenko-blokken".
Den 13. december 2014 erklærede Porosjenko, at han ikke ønsker, at Ukraine igen bliver en atommagt.
Den 15. maj 2015 underskrev Porosjenko et lovforslag, der indledte en seks måneders periode til fjernelse af kommunistiske monumenter og obligatoriske omdøbning af gader, andre offentlige steder og byer med et navn relateret til kommunismen. Porosjenko udtalte: "jeg gjorde, hvad jeg skulle" og tilføjede: "Ukraine som stat har gjort sit arbejde, så nu må historikere gøre deres arbejde, og regeringen bør tage sig af fremtiden". Porosjenko mener, at de nazistiske forbrydelser kan sammenlignes med Sovjetunionens kommunistiske forbrydelser. Lovgivningen, som Porosjenko underskrev den 15. maj 2015, gav samtidigt "offentlig anerkendelse til alle, der kæmpede for ukrainsk uafhængighed i 1900-tallet", herunder den kontroversielle organisation OUN og efterfølgeren UPA og de ledende kræfter Stepan Bandera og Roman Sjuchevitj.Porosjenko udtalte i et interview med den tyske avis Bildzeitung, at "hvis jeg bliver valgt, vil jeg tørre tavlen ren og vil sælge "Roshen-gruppen". Som præsident af Ukraine, ønsker jeg kun at fokusere på nationens trivsel".Den 23. marts 2015 accepterede Petro Porosjenko milliardæren Ihor Kolomojskijs fratræden som guvernør i Dnipropetrovsk oblast, pga. af Kolomojskijs kontrol over det store statslige olieselskab. "Der skal ikke mere være oligarker i Ukraine," sagde Porosjenko og tilføjede, at "oligarkerne skal betale højere [skatter] end middelklassen og mere end de små virksomheder." Præsidenten understregede, at "programmet med afskaffelse af oligarkiet vil blive ført ud i livet". Porosjenko lovede, at han vil bekæmpe det ukrainske oligarki.
Porosjenko underskrev den 14. oktober 2014 et dekret, hvor han godkendte oprettelsen af Rådet for Offentlig kontrol og  reglerne for rådet, der sorterer under Antikorruptions Bureauet. Rådet omfatter 17 medlemmer. Ni af dem repræsenterer det offentlige, seks repræsenterer offentlige organisationer, som har erfaring med at bekæmpe korruption og to repræsentanter for sammenslutningen af iværksættere.
Den 7. december 2015 havde Porosjenko et møde med USAs vicepræsident Joe Biden i Kijev, hvor de drøftede det ukrainsk-amerikanske samarbejde.
I juni 2014 afbød Porosjenko ethvert samarbejde med Rusland på det militære område.På Europarådets Parlamentariske Forsamling den 26. juni 2014 erklærede Porosjenko, at bilaterale forbindelser med Rusland ikke kan normaliseres, medmindre Rusland afbryder sin ensidige annektering af Krim og returnerer kontrollen over Krim til Ukraine.Om Porosjenkos fredsplan for østlige Ukraine fra juni 2014 omtalte den russiske udenrigsminister Sergej Lavrov: "det ligner et ultimatum".Den 26. august 2014 mødtes Porosjenko med russiske præsident Vladimir Putin i Minsk, hvor Putin opfordrede Ukraine til ikke at eskalere sin offensiv. Porosjenko reagerede ved at kræve, at Rusland standsede sine leverancer af våben til de separatistiske oprørere. Han sagde, at Ukraine ønskede et politisk kompromis, og lovede, at de russisktalende indbyggeres interesser i det østlige Ukraine ville blive taget i betragtning.
Den Europæiske Union (EU) og Ukraine underskrev den økonomiske del af associationsaftalen mellem EU og Ukraine den 27. juni 2014. Porosjenko udtalte, at dagen var "den mest historisk betydningsfulde for Ukraine siden uafhængigheden i 1991", der er et "symbol på tro og ubrydelig vilje". Han så underskrivelsen som begyndelsen på forberedelserne til ukrainsk EU-medlemskab. Under Porosjenko fik ukrainerne d. 11. juni 2017 ret til at rejse i Schengen, og dermed i EU bortset fra Storbritannien og Irland, uden et visa.
På sin tale ved åbningen af det nye parlament den 27. november 2014 sagde Porosjenko "vi har besluttet at vende tilbage til kursen mod NATO-integration", fordi "den alliancefri status Ukraine proklamerede i 2010 ikke kunne garantere vores sikkerhed og territoriale integritet". Det ukrainske parlament vedtog med stemmerne 303-8 den 23. december 2014 at ophæve loven fra 2010, der havde gjort Ukraine til en alliancefri stat. Den 29. december 2014 lovede Porosjenko at afholde en folkeafstemning om optagelse i NATO. Den 22. september 2015 hævdede Porosjenko, at "Ruslands aggressive handlinger" beviste nødvendigheden af udvidelsen af NATO, og at den ukrainske folkeafstemning om optagelse i NATO ville blive afholdt, efter at "alle betingelser for ukrainsk opfyldelse NATO kriterierne for medlemskab" var blevet opfyldt "af vort reformerede land". Ifølge en artikel fra d. 2. februar 2017 har Porosjenko stadig i sinde at afholde en folkeafstemning omkring et NATO-medlemskab.
Porosjenko blev kritiseret af Committee to Protect Journalists for at underskrive et dekret, der forbød 41 internationale journalister og bloggere at rejse ind Ukraine i et år, idet de blev stemplet som en trusel mod den nationale sikkerhed. Listen omfatter tre BBC-journalister og to spanske journalister, der i øjeblikket er savnet i Syrien; alle journalisterne havde tidligere dækket krisen i Ukraine.
Porosjenko oprettede et offshoreselskab på De Britiske Jomfruøer midt under krigen i Donbas. Lækkede dokumenter fra Panama-papirerne viser, at Porosjenko registrerede virksomheden "Prime Asset Partners Ltd" den 21. august 2014. Dokumenter i Cypern afslører Porosjenko som firmaets eneste aktionær. Porosjenko har afvist, at han har gjort noget forkert, og det advokatkontor, Avellum, som fører tilsyn med salget af Roshen-gruppen, Porosjenkos konfektureselskab, sagde, at "eventuelle påstande om skatteunddragelse er grundløse". Anti-korruptiosgruppen Transparency International mener, at "oprettelsen af virksomheder, mens man bestrider præsidentembedet, er en direkte overtrædelse af forfatningen".
Den 26. juli 2017 offentliggjorde Renat Kuzmin, ledende statsanklager og tidligere stedfortrædende leder af statsanklagermyndigheden i Ukraine, en afgørelse fra Petjerskyj rajonsret (i Kijev), der pålægger Ukraines sikkerhedstjeneste, SBU at undersøge præsident Porosjenko for forræderi i henhold til artikel 111 i Ukraines straffelov.
Petro Porosjenko har siden 1984 været gift med Maryna Anatóliіvna Porosjenko (født Perevedentseva 1. februar 1962 i Kijev), datter af viceministeren for sundhed i Sovjetunionen, Anatolij Perevedentseva. Hun er uddannet på Bogomolets nationale medicinske universitet som hjertespecialist. Efter endt uddannelse arbejdede hun som læge på kardiologiafdelingen på Oktober Hospital i Kijev. Maryna Anatóliіvna deltager ikke i det offentlige liv bortset fra hendes opgaver som formand for fondsbestyrelsen  Petro Porosjenkos velgørende fond.Parret har fire børn: Oleksij (f. 1985), Jevhenija (f. 2000), Oleksandra (f. 2000), Mikhajlo (f. 2001) og to børnebørn: Peter (f. 2014) og Elizabeth (f. 2016). Viktor Jusjtjenko og Oksana Bilozír (begge medlemmer af Vores Ukraine - Folkets Selvforsvar) er gudforældre til Jevhenija og Oleksandra.Ifølge rapporter i medierne i 2009 er Peter Porosjenko sognebarn i Ioninskij Klosteret i Kijev, der er tilknyttet Den ukrainsk-ortodokse kirke (Moskva-patriarkatet), hvor han er ordineret som diakon.Peter Porosjenko bror Mikhail Porosjenko (28. august 1957-25. august 1997) var en af grundlæggerne af UkrPromInvest. Broderen blev ifølge familien dræbt i en trafikulykke. Mikhail er begravet på Zvirinetske kirkegård i Kijev.

Harvey Philip Spector (født 26. december 1939) er en amerikansk musiker, musikproducer og sangskriver. 
Udover at være ophavsmand bag "Wall of Sound" var Spector også en pioner i 1960'ernes pigegruppelyd, og fik over 25 top-40-hits mellem 1960 og 1965. Senere arbejdede han sammen med forskellige andre artister som for eksempel Ike og Tina Turner, John Lennon, og Ramones med lignende succes. I 1989 blev Spector optaget i Rock and Roll Hall of Fame som en ikke optrædende person. I 2004 kårede Rolling Stone ham til en 63. plads på deres liste over de 100 bedste artister overhovedet.Sangen "You've Lost That Lovin' Feelin" fra 1965, skrevet i samarbejde med Phil Spector, er på BMI's liste over de sange der blev spillet flest gange i radio og tv i USA i det 20. århundrede. Den originale version blev opført af The Righteous Brothers og produceret af Spector.
I de senere år er Spector blevet kendt for sin særhed, temperament og tvangsadfærd der toppede med en retssag mod Phil Spector anlagt i 2003, mistænkt for at have myrdet skuespillerinden og modellen Lana Clarkson (1962-2003). Retssagen blev afsluttet i april 2009, hvor Phil Spector blev kendt skyldig i drabet.
Spector blev født den 26. december 1940 i en jødisk middelklassefamilie i Bronx, New York. Hans bedstefar emigrerede fra Rusland, og ændrede sit efternavn fra ”Spektor” til ”Spector” da han kom til Ellis Island.Efter sin fars selvmord i 1949 flyttede Spector sammen med sin mor og søster, Shirley, til Los Angeles i 1953, hvor han blev involveret i musikken, da han lærte at spille guitar. Da han var 16 spillede han Lonnie Donegans sang “Rock Island Line”, ved et talent show på Fairfax High School, Los Angeles.
Med sine tre venner fra high school, Marshall Lieb, Harvey Goldstein og sangeren Annette Kleinbard, formede Spector bandet The Teddy Bears. Under denne periode begyndte Spector også at besøge de lokale indspilningsstudier, og det lykkedes ham endda at vinde Stan Ross' tillid, medejer af Gold Star Studios i Hollywood. Stan begyndte at undervise den unge mand i at producere plader, og fik derfor en stor indflydelse på Spectors produktionsstil.I foråret 1958 havde Spector og hans venner skaffet penge nok til at kunne betale for at indspille to timer på Gold Star. Med Spector som producer indspillede The Teddy Bears Spectors nyskrevne sang "Don't You Worry My Little Pet", hvilket sikrede dem en kontrakt med Era Records. Til deres næste studieoptagelse indspillede de en anden sang som Spector havde skrevet – denne sang var inspireret af epitafiet på Spectors fars gravsten. Udgivet på Era Records' pladeselskab, Dore Records, blev ”To Know Him Is to Love Him" nummer 1 på Billboards Hot 100 singles chart i 1958, hvor den havde solgt over en million kopier ved årets slutning.Efter succesen med deres debut skrev gruppen kontrakt med Imperial Records, men deres næste single, "I Don't Need You Anymore", fik kun en 91. plads. Gruppen udgav adskillige indspilninger, inklusiv albummet The Teddy Bears Sing!, men de kom ikke ind på chart Hot 100. The Teddy Bears gik hver til sit i 1959.
Efter at bandet blev opløst begyndte Spectors karriere hurtigt at gå fra at optræde og skrive sange til at producere. I efteråret 1961 grundlagde Spector et nyt pladeselskab sammen med Lester Sill, som Spector havde mødt mens han havde været i gang med at producere The Teddy Bears' album. Philles Records, der er en sammensætning af grundlæggernes navne Phil og Les, blev pladeselskabets navn, og det eksisterede indtil 1967. Gennem Hill and Range Publishers fandt Spector tre grupper han gerne ville producere for: The Ducanes, The Creations og The Crystals. De to første grupper havde allerede skrevet kontrakt med andre pladeselskaber, men det lykkedes Spector at overbevise The Crystals om at skrive kontrakt med hans nye pladeselskab. Deres første single, "There's No Other (Like My Baby)" blev en succes, den fik en 20. plads. Deres næste udgivelse blev endnu mere succesfuld, da singlen "Uptown" fik en 13. plads.Spector forsatte med at arbejde freelance sammen med andre artister. I 1962 producerede han "Second Hand Love" fra Connie Francis, hvilken fik en 7. plads. Også tidligt i 1960'erne arbejdede han kort sammen med R’n’B artisterne fra pladeselskabet Atlantic Records Ruth Brown og LaVerne Baker. Ahmet Ertegün fra Atlantic satte Spector sammen med Broadwaystjernen Jean DuShon til sangen "Talk to Me".Spector tog også i en kort periode arbejde i A&R på Liberty Records. Det var mens han arbejdede der at han hørte en sang som var skrevet af Gene Pitney, som Spector havde produceret for, ”Every Breath I Take”, et hit som nummer 41 et år tidligere. ”He's a Rebel” var blevet planlagt til at blive udgivet af Vicki Carr på Liberty, men Spector tog tilbage til Gold Star Studios og indspillede en coverversion, hvor han brugte Darlene Love som forsanger. Pladen blev udgivet på Philles, og skød hurtig til tops på de forskellige charts.På det tidspunkt hvor ”He's a Rebel” blev nummer 1 på hitlisterne, var Lester Sill ude af billedet, og Spector havde Philles helt for sig selv. Han dannede en ny gruppe Bob B. Soxx & the Blue Jeans, med Darlene Love, Fanita James og Bobby Sheen, en sanger han havde arbejdet sammen med på Liberty. Gruppen havde hits som ”Zip-a-Dee-Doo-Dah” (#8), "Why Do Lovers Break Each Other’s Hearts?" (#38) og "Not Too Young To Get Married" (#63). Spector udgav også solomateriale fra Darlene Love i 1963. Det samme år udgav han ”Be My Baby” fra The Ronettes, som fik en 2. plads. Selvom Philles hovedsagelig var et singlebaseret pladeselskab udgav Philles dog et par albummer, som for eksempel A Christmas Gift for You from Phil Spector, der kom på Billboard 200.
Spectors lydmæssige kendetegn var den såkaldte ”Wall of Sound”, der bestod af et fortættet lydbillede i mange lag, som gjorde det virkningsfuldt og havde en dramatisk effekt på 1960ernes lydudstyr, der var domineret af mellembølgeradioer og jukebokse, som de vigtigste kanaler for spredning af popmusik. Phil Spectors idé om hvorledes musikken skulle produceres, revolutionerede musikindustrien. Hans ”Wall of Sound” indebar at pop- og rockmusik skulle spilles med store orkestre som skabte en massiv væg af lyd, der gjorde musikken lige så vigtig som sangen. Han benyttede sig af mindst en dobbelt opsætning af alle instrumenter. Fandtes dobbelt opsætning ikke, spillede han instrumentet ind to gange. Indspilningen skete så i mono og mere kildepålidelig, der gjorde lyden endnu mere massiv.
Den første plade han producerede med teknikken var Ike & Tina Turners "River Deep – Mountain High". Selv om teknikken ikke blev anvendt fuldt ud af musikere, så har princippet spredt sig i musikbranchen. Artister, som benytter sig af ”Wall of Sound” princippet, er blandt andre ABBA, The Beach Boys, Bruce Springsteen og The Beatles.
I 1964 optrådte The Ronettes på Cow Palace i San Francisco. På plakaten var også The Righteous Brothers. Spector var så imponeret over Bill Medley og Bobby Hatfield at han købte deres kontrakt fri fra Moonglow Records, og skrev kontrakt med dem på Philles. Tidligt i 1965 blev ”You've Lost That Lovin' Feelin’” pladeselskabets anden single som nummer 1. Yderligere tre store hits med gruppen fulgte: "Just Once in My Life" (#9), "Unchained Melody" (original b-side til "Hung On You") (#4) og "Ebb Tide" (#5). Til trods for at bandet havde hits, mistede Spector interessen for at producere for The Righteous Brothers, og solgte deres kontrakt og deres materiale til Verve Records.
Den sidste gruppe Spector skrev kontrakt med på Philles var Ike Turner og Tina Turner i 1966. Spector betragtede deres indspilning af ”River Deep – Mountain High” som sit bedste arbejde, men den fik ikke en højere placering end en 88. plads i USA. Singlen var til gengæld mere succesfuld i England, hvor den fik en 3. plads.Spector mistede derefter begejstringen for sit pladeselskab og indspilningsindustrien. Allerede noget af en eneboer trak han sig foreløbigt tilbage fra den offentlige opmærksomhed, og giftede sig med Veronica "Ronnie" Bennett, forsangeren fra Ronettes, i 1968. Spector dukkede op for en kort bemærkning som narkohandler i filmen Easy Rider fra 1969. Derudover spillede han også Steve Davis i en episode af I Dream of Jeannie i 1967.Mens 1970'erne skred frem trak Spector sig mere og mere tilbage. Den mest sandsynlige grund til hans tilbagetrækning kunne være at Spector blev alvorligt kvæstet da han blev kastet gennem forruden af sin bil i en ulykke i Hollywood. Ifølge en rapport offentliggjort i New Musical Express blev Spector næsten dræbt, og det var kun fordi den ansvarlige politibetjent opdagede en svag puls, at Spector ikke blev erklæret død på stedet. Han blev ført til UCLA Medical Center natten til den 31. marts 1974 med alvorlige skader, der gjorde, at han var adskillige timer i operativ behandling med over 300 sting i ansigtet, og mere end 400 sting bag i hovedet. Det kunne måske være grunden til, at Spector begyndte at gå med paryk senere hen.Spector producerede også The Ramones-albummet End of the Century i 1980. Ligesom Cohens Death of a Ladies' Man, modtog End of the Century  negative anmeldelser fra Ramones' fans, der var sure over den radiovenlige lyd albummet havde. Imidlertid indeholdt End of the Century nogle af de mest kendte og succesfulde singler som for eksempel "Rock 'n' Roll High School", "Do You Remember Rock 'n' Roll Radio?" og covernummeret af en tidligere udgivet Spectorsang for The Ronettes, "Baby, I Love You". Han arbejdede også sammen med Yoko Ono i 1981, og hjalp med at producere ”Season of Glass”, hendes første arbejde efter John Lennons død.
Spector fortsatte med at være stort set inaktiv gennem 1980'erne, 1990'erne og de tidlige 2000'erne. I 1995 skrev han dog kontrakt med Céline Dion for at producere hendes album Falling into You. Partnerskabet gik i opløsning af uspecificerede grunde, og Spector angreb offentligt de producenter, som havde udskiftet ham. Hans seneste udgivelser var nogle sange på Silence Is Easy fra bandet Starsailor i 2003. Han skulle oprindelig have produceret hele albummet, men blev fyret på grund af personlige og kreative forskelligheder. Imidlertid blev en af de to sange Spector producerede på albummet en engelsk Top 10 single. Planerne om at arbejde sammen med The Vines blev standset på grund af hans mordsag.
Sangen B Boy Baby fra december 2007, sunget af Mutya Buena og Amy Winehouse, blev stærkt inspireret af The Ronettes sang, Be My Baby. Derfor fik Spector sangskrivningskredit på singlen.I december deltog Spector også i begravelsen af Ike Turner, for hvem han tidligere havde produceret i midten af 1960'erne sammen med hans daværende kone Tina Turner. Mens han holdt sin tale, langede Spector ud efter Tina Turner og sagde at "Ike gjorde Tina til det klenodie hun var. Da jeg tog hen for at se Ike spille på Cinegrill i 1990erne… var der mindst fem andre Tina Turner på scenen for at optræde den aften, hver og en af dem kunne havde været Tina Turner”. Spector langede derefter ud efter Oprah Winfrey, der havde gjort Tina Turners selvbiografi til en bestseller, med ordene: ”Jeg har en ambivalens imod Oprah Winfrey. Hun gjorde Tina Turners bog til en bestseller hvilken dæmoniserede og lagde Ike for had."
Spector har haft mange forskellige konflikter, nogle gange bizarre, med de kunstnere og sangskrivere han har arbejdet sammen med. Lester Sill, tidligere partner i Philles Records, beskrev det endte partnerskab mellem ham og Spector:” Jeg solgte det for en sulteløn. Det var lort, latterlig, omkring $60,000. Jeg ønskede det ikke, men jeg var nødt til det. Lad mig fortælle dig, jeg kunne ikke leve med Phillip... Jeg ville bare ud af det. Hvis jeg blev, havde jeg dræbt ham. Det var ikke besværet værd. Lige meget hvor vigtig det var, så var det ikke vigtigt nok".Som en bidsk afskedsgestus, kort efter Lester Sills afgang fra Philles Records, skrev Spector en sang, "(Let's Dance) The Screw", og fik The Crystals til at indspille den. Sangen var seks minutter lang og manglende totalt Spectors sædvanlige ”Wall of Sound” produktionsteknik. "(Let's Dance) The Screw" blev aldrig udgivet officielt. Kun en håndfuld eksemplarer af singlen udkom, en af dem leverede Spector til Sill som en afskedsgave.Spectors dominerende attitude overfor hans daværende kone, Ronnie Spector, førte til enden på deres ægteskab. Ronnie Spector hævdede, at Spector viste hende en guldkiste med glaslåg nede i sin kælder, og lovede at slå hende ihjel og udstille hende, hvis hun nogensinde skulle vælge at forlade ham; han havde tidligere forbudt hende at snakke med The Rolling Stones og tage på tour med The Beatles af frygt for utroskab. Under Spectors tilbagetrukne periode i de sene 1960'ere holdt han efter sigende sin kone indespærret i deres villa. Hun hævdede, at han også gemte hendes sko for at forhindre at hun gik udenfor. Derudover påstod Ronnie også, at der, hvis hun kørte bil, skulle sidde en dukke på passagersædet, der lignede Phil, så andre mænd ikke ville flirte med hende. Ronnie Spector forlod produceren og søgte om skilsmisse i 1972. 
Han havde også problemer med skydevåben; han affyrede skud i studierne og har truet både Leonard Cohen, John Lennon og The Ramones med ladte våben. Cohen fortalte Rolling Stone magasin i 1978 at:" Jeg tror ikke han kan tolerere nogle andre skygger i sit mørke ”.
Den 3. februar 2003 blev Spector arresteret mistænkt for mord, da man fandt liget af den 40-årige skuespillerinde Lana Clackson i hans hjem, Pyrenees Castle, i Alhambra, Californien. Politiet blev tilkaldt med en 112-opringning fra Spectors chauffør. Ved ankomsten fandt de liget af Clarkson, der var blevet skudt. Hun blev erklæret død på stedet. Den 20. november 2003 blev Spector tiltalt for mord på Clarkson. I september 2004 blev han beordret til at stille i retten i Los Angeles.Spector hævdede, at Clarksons død var et tilfældigt selvmord. Imidlertid afgjorde en dommer den 28. oktober 2005, at det politiet havde fundet, kunne bruges mod Spector i en retssag. Spectors advokater havde søgt at tilbageholde en tydelig tilståelse af Spector efter Clarksons død. Spector fortalte angiveligt:” Jeg tror jeg slog nogen ihjel”. Hans advokater hævdede, at der skulle ses bort fra Phil Spectors udtalelser, da han havde været under indflydelse af receptpligtig medicin på det tidspunkt, udtalelserne blev optaget. To måneder før forbrydelsen havde Spector i et interview med det engelske The Daily Telegraph sagt, at han havde bipolær affektiv sindslidelse, dvs. manio-depressivitet, og at han betragtede sig selv som: ”relativt sindssyg”. Dommeren afgjorde også, at udskrifterne fra en vidneforklaring Spector havde lavet flere måneder før Clarksons død, også kunne bruges af anklageren ved retssagen.Før og under selve retssagen skiftede Spector advokater mindst tre gange. Forsvarer Robert Shapiro var den første, der repræsenterede Spector. Shapiro arrangerede, at Spector kunne undgå varetægtsfængsling mod at stille kaution på $1 million. Spector fyrede Shapiro og førte senere en retssag mod Shapiro for at få den stillede sikkerhed på $1 million tilbage. Shapiro blev erstattet af Leslie Abramson og Marcia Morrissey. De blev til gengæld senere erstattet af Bruce Cutler. Cutler offentliggjorde den 27. august 2007, at han ville forlade Spector som advokat, da der var: ”en meningsforskel imellem Mr. Spector og mig over strategi”. Derefter påtog Roger Rosen sig hvervet som advokat.
Under efterforskningen og retssagen var Phil Spector på fri fod grundet den $1 million store kaution. Retssagen var berammet til at begynde den 24. april 2006, men blev sidenhen udsat flere gange, først til den 16. januar 2007, siden til den 5. marts, og til sidst til den 19. marts 2007. Den 16. februar 2007 sagde dommer Larry Paul Fidler, at han ville tillade at Spectors retssag blev TV-transmitteret, selvom han også udtrykte, at han ville ”trække stikket”, hvis medierne misbrugte dette?
Juryudvælgelsen begyndte mandag den 19. marts 2007 på Clara Shortridge Foltz Criminal Justice Center i Los Angeles. Tre hundrede fremtidige nævninge blev screenet over to dage. Derudover skulle de også besvare et 18 sider langt spørgeskema, hvori der blandt andet var spørgsmål om, hvorvidt kendte er berettigede at gøre som de vil, og om politiet behandler kendte med større overbærenhed end andre. En jury bestående af ni mænd og tre kvinder blev derefter udvalgt.
Siden retssagens begyndelse har den været omgivet af uenighed. Retsmediciner Henry Lee (der stillede det afgørende bevismateriale til rådighed i O.J. Simpson-sagen) er blevet beskyldt for at gemme vigtigt bevismateriale, som kan bevise at Spector er skyldig. Endvidere konkluderede den retsmediciner, som obducerede Clarkson, at mærkerne på hendes tunge indikerede, at skydevåbenet blev skubbet ind i hendes mund. Til trods for disse ting havde Spectors forsvarshold et gennembrud den 12. juni 2007, hvor en DNA-ekspert fra Los Angeles oplyste, at der kun var fundet Clarksons egen DNA på våbnet, hvilket hjalp Spectors forsvarer med at bevise, at hun skød sig selv. Eksperten fandt desuden heller ikke noget af Spectors DNA på Clarksons fingernegle, hvilket modbeviste anklagerens teori om, at Clarkson havde kæmpet med Spector.Den 19. september 2007 kom det frem, at juryen i Phil Spector-sagen ikke kunne blive enige om, hvorvidt Spector skulle kendes skyldig, eller om han skulle frifindes for drabsanklagen. Juryen var delt 7 mod 5, men det kom ikke frem, hvilken retning der var i flertal, og de underrettede dommer Larry Paul Fidler om deres ubeslutsomhed. Dommeren nægtede at ændre anklagen til uagtsomt manddrab i stedet for overlagt drab, da dommeren mente, at det var hovedanklagen.Den 13. april 2009 blev Phil Spector kendt skyldig. Straffen blev fastsat til mellem 19 års fængsel og fængsel på livstid.
Spectors første ægteskab fra 1963 til 1965 var med Annette Merar, forsanger i Spectors Three, en poptrio som Spector arbejdede med i 1960 (reelt en fortsættelse af Teddy Bears).
Spector var 1968-1974 gift med Veronica "Ronnie" Bennett, tidligere forsanger for bandet The Ronettes, en pigegruppe som han var manager og producer for fra 1963 til 1974. De adopterede sammen tre børn:
Tvillingerne Louis Phillip og Gary Phillip – Født 12. maj 1966 (Adopterede 6 år gamle)
Tvillingerne Nicole og Phillip – Født 1982 (Phillip døde af leukæmi som 10-årig).Spector giftede sig med sangerinden og skuespilleren Rachelle Short den 1. september 2006. Hun havde været Playboy-model før hun giftede sig med Spector.Spector søgte om skilsmisse fra hende i 2016.

Pigen fra Andros er en serie på fire oliemalerier skabt 1801-1804 af den danske kunstner N.A. Abildgaard. Abildgaards serie er baseret på en kærlighedskomedie fra år 166 f. Kr. af den romerske digter Terents og er skabt samtidig med, at Abildgaard udviklede et kærlighedsforhold til Juliane Marie Hauch, som blev hans anden hustru. Det forhold gav hans kunst ny retning, og han begyndte at beskæftige sig med forskellige motiver fra kærlighedslivet. Komediens handling er indviklet, men Abildgaard har trukket bestemte scener frem og flettet sin private kærlighedshistorie sammen med komediens. De fire billeder hang som en art bryllupsgave til hustruen på væggene i professor Abildgaards embedsbolig på Kunstakademiet på Charlottenborg. De fire værker er dateret hver sit år. Serien synes dog at være tænkt som helhed fra starten, idet holsteneren August Hennings ved sit besøg i Abildgaards atelier i september 1802 havde set fire næsten afsluttede malerier med scener fra Terents.
Terentsbillederne udgør et markant skifte i Abildgaards kunst og er udført i forlængelse af arbejdet med motiver fra en tragedie af Voltaire, Le triumvirat. Fra tragediens tanketunge og blodige handlinger til et anderledes opløftende og livsbekræftende univers præget af såvel humor som følelser. At udviklingen kan kædes sammen med forelskelsen i Juliane, og det der synes at være et lykkeligt ægteskab, fremhæves af alle Abildgaard-kendere, og en række senere malerier med motiver fra antikke digteres kærlighedsliv synes at bekræfte antagelsen.
Terents' komedie Pigen fra Andros er en vaskeægte forvekslingskomedie med en handling, der mildest talt er svær at udrede: to unge elskende, der skal gennem en række udfordringer for at få hinanden. (Næsten som i Holbergs Maskarade). Abildgaard har i sine fire malerier fokuseret på
Pamphilus: Simos søn, der officielt er forlovet med Chremes' datter Philomena, men hemmeligt har et forhold til Glycerium, som venter hans barn
Mysis: Glyceriums slaveTerents var frigiven slave fra Afrika, og Abildgaard har hentet den sorte kok Sosias ansigt fra en medajle, som han selv havde tegnet i anledning af det danske forbud mod slavehandel.
1.  Abildgaard indleder Pigen fra Andros med billedet Simo betror sin frigivne Sosia sine bekymringer om sin søns forhold til pigen fra Andros (1803), hvor patriarken Simo henvender sig til den frigivne slave Sosia med besked om at forberede sønnen Pamphilus' bryllup med Philomena, datter af Simos ven Chremes. Intrigen, der bærer hele komedien, er, at Pamphilus meget hellere vil giftes med den forældreløse Glycerium, pigen fra Andros. Simo kender godt sønnens følelser for Glycerium, men han håber at kunne tvinge Pamphilus til at ændre mening ved at indlede bryllupsforberedelserne. Historien udvikler sig i flere parallelhandlinger, der samles og forklares til sidst, hvor det viser sig, at Glycerium alligevel ikke er forældreløs, men hedder Pasibula og er datter af Simos ven Chremes. En datter som alle troede var forsvundet på en rejse. Både far og søn får med andre ord den, de ønskede sig.2.  I andet billede Elskeren Pamphilius i samtale med sin forslagne tjener Davus (1802) har Abildgaard valgt tredje scene i anden akt, hvor Pamphilus ses sammen med sin slave Davus, der bærer en grotesk maske. Davus ved godt, at bryllupsforberedelserne er fingerede, og for at bidrage yderligere til komediens forviklinger, opfordrer han Pamphilus til at narre Simo ved at lade som om, han opfylder faderens ønske.3.  Som sit tredje motiv Jordemoderen forlader Androspigens hus (1801) valgte Abildgaard åbningsscenen til tredje akt. Her lytter Simo i billedets midte til pigen fra Andros tjenestepige, der står ved vinduet og sender bud efter jordemoderen. For Simo er fødselspostyret blot endnu et bevis på, at det hele er en komedie. Det får Davus til med stor skadefryd at udpege Simo som den virkelige nar.
4.  At Terents-billederne kan knyttes til Abildgaards private historie understreges i billedet Davus taler med Mysis (1804) fra sidste scene fra fjerde akt, hvori han i baggrunden har indføjet sig selv og sin hustru med deres første barn, datteren Julie. En idyllisk familiescene med Abildgaard i døråbningen, familiens hund sovende ved fødderne af ham og hustruen med barnet siddende på en bænk til venstre. Til at fuldende idyllen er der malet duepar både over døren og på taget.Kunsthistorikeren Merete Sanderhoff har et bud på, hvorfor Abildgaard har sat sin private familielykke ind i komedien netop her:
"Den harmoniske familiescene udgør en kontrast til komediens forviklinger, der her i næstsidste akt er ved at nå klimaks. Som et led i intrigerne har Davus fået Mysis til at lægge Glyceriums nyfødte barn på Simos dørtrin for at forhindre brylluppet mellem Pamphilus og Philomena. Barnet ligger nøgent og hjælpeløst på gaden nødtørftigt på en klud. Det står i skærende kontrast til den tryghed og ro, Abildgaard omslutter sin egen familie med i skildringen til højre. Det er nået så vidt, at et forsvarsløst spædbarn bliver taget som gidsel i en intrige, der skal forhindre ægteskab mellem to, der elsker hinanden; men ikke må få hinanden, fordi de er for forskellige: Pamphilus er søn af en adelsmand, mens Glycerium (tilsyneladende) er af lavere byrd. Denne forskel følte Abildgaard selv i forholdet til Juliane, der var over 30 år yngre end han. Han udstiller nærmest demonstrativt sin egen harmoniske familie som en slags kommentar til komediens intrige: Trods alle forsøg på at tvinge 'fornuftige alliancer' igennem, sejrer kærligheden over samfundets konventioner."Lige som komediens hovedpersoner gennemgik Abildgaard og hans hustru en række besværligheder, før de kunne blive gift. Hun måtte gennem en fire år lang skilsmisse, og som Pamphilus og Glycerium flyttede de sammen før ægteskabet. I stedet for at male den sidste og forklarende scene fra komediens femte akt, hvor Pamphilus og Glycerium kan invitere til bryllup, indsætter han sin private lykke i fjerde akt som foregribelse af komediens lykkelige afslutning. Abildgaards private historie er på den måde tæt sammenvævet med komediens.
Terentsbillederne hører til Abildgaards mest komplekse i deres referencer til såvel ældre kunst, litteratur og arkitektur som samtidige bygninger (som C F Hansens) og kunst. Ydermere arbejder Abildgaard konsekvent med idealbyens kulissearkitektur mod hverdagsoptrinnets virkelighedsnærhed. En distancering, som understreges ved at intrigemageren Davus som antikke skuespillere bærer en grotesk ansigtsmaske. Abildgaard var historiemaler, og som den antikke digter Terents konstruerede han fortællinger. Efter Abildgaards enkes død i oktober 1848 tilbød arvingerne, at staten kunne erhverve, hvad der fandtes i Abildgaards bo. Den Kgl. Malerisamling (i dag SMK) erhvervede ved den lejlighed bl.a. de fire Terents-billeder.
Abildgaard benyttede meget ofte hunde i sine billeder som symbol på den antikke græske filosofi, han bekendte sig til: Kynismen (oldgræsk filosofisk retning, der søgte individets frigørelse fra materielle behov og ambitioner. Nu brugt om hensynsløshed, råhed), opkaldt efter 'kyne', det græske ord for hund. I alle fire billeder til Terents' komedie forekommer hunde. De er tolket som stedfortrædere for Abildgaard og tyder på, at han har identificeret sig med komediens historie.
Thomas Lederballe, Martin Myrone, Charlotte Christensen, Kasper Monrad, Henrik Ole Holm og Louise Fussing: Nicolai Abildgaard – kroppen i oprør, Statens Museum for Kunst, 2009. ISBN 978-87-92023-34-6 (dansk), ISBN 978-87-92023-35-3 (English).
Charlotte Christensen: Maleren Nicolai Abildgaard, Gyldendal, København 1999, ISBN 87-00-32376-4, p. 209-231
Patrick Kragelund: "Abildgaard, kunstneren mellem oprørerne". Kritik, 59, 1982, 68-70
Patrick Kragelund: "Abildgaard around 1800: his Tragedy and Comedy", Analecta Romana Instituti Danici, XVI, 1987, 170-177
P. J. Riis: "Abildgaard's Athen", Hafnia, Copenhagen Papers in the History of Art, No. 3, 1974, 10-20.
Patrick Kragelund: Abildgaard - Kunstneren mellem oprørerne, bind I-II, Museum Tusculanums Forlag, København 1999, ISBN 87-7289-510-1, s. 525-537
Jørgen Andersen: De år i Rom. Abildgaard, Sergel, Füssli. København 1989, 233-243
Kasper Monrad & Peter Nørgaard Larsen: Mellem guder og helte. Historiemaleriet i Rom, Paris og København 1770-1820. Udstillingskatalog. Statens Museum for Kunst, København 1990, 49-50, 126-127
Hans Edvard Nørregård-Nielsen: Dansk kunst, København 2003, ISBN 978-87-02-08873-1
Peter Michael Hornung: C.W. Eckersberg - dansk malerkunsts fader, København 2005, ISBN 978-87-7248-553-9
Plan 9 from Outer Space er en science fiction-/horror-film fra 1959, skrevet og instrueret af Edward D. Wood jr.. Filmen er blevet en kultklassiker, idet den anses for at være topkandidat til titlen "verdens dårligste film", selvom dette stadig er til debat blandt tilhængerne af dårlige kultfilm. Filmen har skaffet Edward D. Wood jr. en posthum Golden Turkey Award som den værste filminstruktør nogensinde.
Filmen havde oprindeligt titlen Grave Robbers from Outer Space, men det blev ændret til Plan 9 from Outer Space. Af Tim Burtons film Ed Wood fremgår det, at årsagen til ændringen af titlen skulle være, at filmens økonomiske sponsorer, der var diakoner i baptistkirken i Beverly Hills, anså den originale titel for at være ugudelig. 
I virkeligheden havde de baptistiske sponsorer ingen indsigelser mod titlen Grave Robbers from Outer Space. De eksakte omstændigheder er ikke kendt, men filmen, der tog tre år at få i biograferne, blev udsendt som Plan 9 from Outer Space uden nogen anerkendelse fra de kirkelige sponsorer. Det er muligt, at Edward D. Wood jr. eller distributionsselskabet prøvede at undgå at skulle betale procenter efter salget.
For at overbevise kirken til at finansiere filmen fik Edward D. Wood jr. overtalt alle de medvirkende til at lade sig døbe. En af de medvirkende, Tor Johnson, der var professionel wrestler, var dog for stor (over 150 kilo) til kirkens døbefont. Derfor måtte dåben flyttes, og den kom til at foregå ved en swimmingpool.  
På mange måder er filmen en genindspilning af sciencefiction-klassikeren Den dag jorden stod stille (The Day the Earth Stood Still, 1951), selvom der er tilføjet horrorelementer.
Filmen er bl.a. berømt for den "næsten-medvirkende" Bela Lugosi. Scenerne med Lugosi blev ikke indspillet med denne film i tankerne. De er sandsynligvis testoptagelser til The Ghoul Goes West, en film planlagt af Edward D. Wood jr. Da Lugosi blev udskrevet fra en afvænningsklinik, fortalte han i et interview, at han skulle medvirke i den omtalte film. Efter Lugosis død i 1956 skrev Edward D. Wood jr. optagelserne ind i manuskriptet til Plan 9 from Outer Space og tilrettelagde filmen, så Lugosis figur genopstår fra de døde som vampyr. Dr. Tom Mason, der til daglig var kiropraktor for Wood jr.'s hustru, fik tjansen som stand-in for Lugosi i resten af filmen – selv om han slet ikke lignede Lugosi og var meget højere! Wood jr. forsøgte uden held at skjule dette ved at lade Mason holde en kappe foran ansigtet i alle sine scener (som også Lugosi havde gjort det, da han spillede Dracula). Mason fik dog mulighed for at vise sit ansigt i en anden film, Night of the Ghouls, som Wood jr. lavede senere samme år. Disse to værker blev Masons første og sidste film.
Filmen blev i 2005 genudgivet som bonusmateriale i konsolspillet Destroy All Humans! til Playstation 2 og Xbox.
Filmen indledes af en fortæller, den synske tv-vært The Amazing Criswell, og handler om rumvæsener, der forsøger at erobre jorden ved at genoplive de døde på en kirkegård. Handlingen hævdes i filmen at være baseret på edsvorne vidneudsagn, hvilket er særligt imponerende, eftersom Criswell fortæller, at filmen foregår i fremtiden!
Rumvæsnerne har spået, at menneskeheden snart vil udvikle det ultimative våben: en bombe lavet af solarbenite, der kan få partikler af sollys til at eksplodere og til syvende og sidst tilintetgøre universet. Rumvæsnerne har otte gange forsøgt at få menneskeheden til at opgive at bygge bomben, men må opgive, da de end ikke kan få menneskernes opmærksomhed. "Plan 9", deres plan om at genoplive de døde, er deres sidste desperate forsøg. 
Til slut i filmen bliver rumvæsnerne overvundet, selvom dette jo ifølge filmens interne logik er en dårlig ting, idet det vil tillade menneskene at udvikle solarbenite bomben og tilintetgøre universet. 
Plan 9 from Outer Space er berømt for en sand overflod af iøjnefaldende fejl. Nogle af de mest grelle:
Nat- og dagscener er konstant indflettet mellem hinanden i samme scene (for eksempel løber Paula Trent i mørket gennem kirkegården, mens et gammelt mands lig forfølger hende i dagslys). En rude i rumvæsnernes rumskib viser en overskyet dag (vist under en scene der foregår om natten), mens andre kun viser mørke.
Masons forsøg på at skjule, at han ikke er Lugosi, er meget mislykkede. Som en tidlig udgave af Leonard Maltins filmguidebog udtrykker det: "Lugosi døde under produktionen, og det kan ses" (Lugosi døde faktisk før produktionen startede).
Criswell's fortællerstemme siger i starten af filmen, at "fremtidige begivenheder som disse vil berøre jer i fremtiden" (how "future events such as these will affect you in the future").
I talrige kirkegårdsscener vakler gravstenene, og i et enkelt tilfælde vælter en af dem.
I en scene i et cockpit afslører et lysglimt skyggerne af et mikrofonstativ. I samme scene støder skuespillerinden, der spiller stewardesse, ind i bagtæppet flere gange, mens hun venter på sit stikord.
De flyvende tallerkner (der tydeligt dingler på snore) kaster skygger på bagtæppet, der skal forestille rummet.
Da Tor Johnson lader pigen falde på kirkegården, ser man tydeligt en pude under hende.
Plan 9 from Outer Space er emnet for en dokumentarfilm med titlen Flying Saucers Over Hollywood: The Plan 9 Companion, der er 30 minutter længere end Edward D. Wood jr.'s film. Dokumentaren er inkluderet på mange dvd-udgaver af Plan 9.
Rudolph Greys biografiske bog Nightmare of Ecstasy: The Life and Art of Edward D. Wood Jr. indeholder anekdoter fra filmens tilblivelse.
I 1994 instruerede Tim Burton den biografiske, men fiktive film Ed Wood, hvor den dramatiske finale er tilblivelsen af og premieren på Plan 9 from Outer Space. Johnny Depp spiller rollen som Edward D. Wood jr., Martin Landau spiller Bela Lugosi, og Bill Murray spiller Bunny Breckinridge. Ed Woods kumpaner Conrad Brooks og Gregory Walcott, der spillede med i Plan 9 from Outer Space, har små (cameo)roller også i Tim Burtons film. 

Plantemorfologi eller fytomorfologi er studiet af planternes fysiske form og ydre opbygning. Dette ses oftest som adskilt fra planteanatomi, der er studiet af planternes indre opbygning, i særdeleshed på det mikroskopiske niveau. Planternes morfologi er især nyttig ved planters artsbestemmelse på baggrund af udseendet.
Plantemorfologi "repræsenterer et studie i udvikling, form og opbygning hos planterne og – som en logisk følge – et forsøg på at fortolke disse på baggrund af ligheder i i grundplan og oprindelse." Plantemorfologien har fire hovedområder, som hver især overlapper et andet felt inden for de biologiske videnskaber.
For det første er morfologi komparativ, dvs. at morfologen undersøger strukturer hos mange forskellige planter af den samme art eller blandt forskellige arter, for så at foretage sammenligninger og formulere tanker om lighederne. Når strukturer hos forskellige arter anses for at eksistere og udvikles som resultater af nogle fælles, arvemæssige mønstre, kaldes disse strukturer homologe. Denne side af plantemorfologien overlapper med studiet af planteevolution og palæobotanik.
For det andet ser plantemorfologi både på de vegetative (somatiske) og de reproduktive strukturer hos planter. Karplanternes vegetative strukturer omfatter studiet af såvel skudsystemet (sammensat af af stængler og blade) som rodsystemet. De reproduktive strukturer er mere forskelligartede, og de er ofte særligt indrettede for hver enkelt plantegruppe, som f.eks. blomster og frø hos nåletræer og én- og tokimbladede planter, sori hos bregnerne og kapsler hos mosserne. Det indgående studium af planternes reproduktive strukturer førte til opdagelsen af generationsskiftet, som findes hos alle planter og de fleste alger. Dette område af plantemorfologien overlapper studiet af biodiversitet og plantesystematik.
For det tredje undersøger plantemorfologien plantestruktur på en række forskellige niveauer. På det første niveau ser man på ultrastrukturen, cellernes generelle struktur, som kun er synlig ved hjælp af et elektronmikroskop, og på næste niveau drejer det sig om cytologi, undersøgelsen af celler ved hjælp af et optisk mikroskop. Derved overlapper plantemorfologien med planteanatomi. På det højeste niveau undersøger man plantens vækstform, dens overordnede arkitektur. Mønstret bag grenenes fordeling hos et træ vil være forskelligt fra art til art ganske som udseendet vil være det hos forskellige urter eller græsser.
For det fjerde undersøger plantemorfologi mønstre i vækst, dvs. den proces, hvor strukturer opstår og modnes, mens planten vokser. Modsat dyrene, som tidligt i deres liv skaber alle de legemsdele, de nogensinde vil få, så producerer planterne konstant nyt væv og strukturer i løbet af deres liv. En levende plante har altid kimvæv til rådighed. Nye strukturer modnes i takt med, at de bliver dannet, men modningen kan både påvirkes af det tidspunkt i plantens liv, hvor strukturernes udvikling indledes, og af det miljø, som de bliver udsat for. En morfolog studerer denne proces, dens årsager og dens resultat, og derved overlapper dette område af plantemorfologien med plantefysiologi og økologi.
En plantemorfolog foretager sammenligninger mellem strukturer hos mange forskellige planter af samme eller forskellige arter. Når man sammenligner ensartede strukturer hos forskellige planter, forsøger man at besvare spørgsmålet om, hvorfor strukturerne ligner hinanden. Det er højst sandsynligt, at det er underliggende årsager af genetisk eller fysiologisk art eller måske i form af planternes svar på miljøbetingelserne, som har ført til denne lighed i udseende. Resultatet af en videnskabelig undersøgelse af disse årsager kan føre til én af to indsigter i den tilgrundliggende biologi:
Homologi – de to arters struktur ligner hinanden på grund af fælles ophav og ensartede arveanlæg.
Konvergens - de to arters struktur ligner hinanden på grund af uafhængige tilpasninger til det samme miljømæssige pres.Det er vigtigt for at begribe planternes evolution, at man forstår hvilke kendetegn og strukturer, der skyldes hver af årsagerne. Evolutionsbiologen stoler på, at plantemorfologen kan fortolke strukturerne og skaffer på sin side den fylogenetiske forståelse af planternes slægtskabsforhold, som kan føre til ny, morfologisk indsigt.
Når strukturer hos forskellige arter anses for at eksistere og udvikles som resultat af fælles nedarvede, genetiske spor, kalder man disse strukturer for homologe. Blade fra Fyr, Eg og Kål ser f.eks. meget forskellige ud, men de er fælles om visse basale strukturer og anbringelse af delene. Det er let at konkludere, at bladene er homologe. Plantemorfologen får videre og opdager, at kakturtornene også deler den samme basale struktur og udvikling som blade hos andre planter, og derfor er kaktustorne også homologe i forhold til blade.
Når strukturer hos forskellige arter anses for at eksistere og udvikles som resultater af ensartede, tilpasningssvar over for miljøpres, kaldes disse strukturer for konvergente. F.eks. har bladene hos Bryopsis plumosa og stænglerne hos Slør-Asparges (Asparagus setaceus den samme fjeragtige fordeling af forgreningerne, selv om den første er en alge, mens den anden er en frøplante. Lighederne i den overordnede struktur opstår uafhængigt af hinanden som et resultat af konvergens. Vækstformen hos mange Kaktus-arter og nogle arter i Vortemælk-slægten er meget lig hinanden, selv om de tilhører vidt adskilte familier. Lighederne skyldes fælles løsninger på problemet med at overleve i et varm og tørt miljø.
Plantemorfologien behandler både de vegetative og de reproduktive strukturer hos planterne.
De vegetative' (somatiske) strukturer hos karplanterne omfatter to større organsystemer: 1) et skudsystem, der består af stængler og blade, og ) et rodsystem, der består af rødder og ofte også af jordstængler, løg eller knolde. Disse to systemer er fælles for næsten alle karplanter, og de er et samlende tema for studiet af plantemorfologi.
I modsætning hertil er de reproduktive strukturer varierede og sædvanligvis specielt byggede for hver enkelt, større gruppe af planter. Strukturer som blomster og frugter findes udelukkende hos de tokimbladede planter; sori kun hos bregnerne; og kogler kun hos nåletræer og andre nøgenfrøede. De reproduktive karaktertræk bliver derfor betragtet som mere nyttige end de vegetative træk, når det drejer sig om klassificering af planter.
Planteforskere bruger planternes morfologiske træk, som kan sammenlignes, måles, tælles og beskrives, for at nå frem til forskelle og ligheder mellem plantegrupper, så disse træk kan bruges i identificering, klassificering og beskrivelse af planterne.
Når man bruger disse træk i beskrivelser eller ved identificering, bruger man dem som nøgle- eller diagnostiske træk, og de kan være enten kvalitetsmæssige eller mængdemæssige.
Mængdemæssige træk er de morfologiske særpræg, som kan tælles eller måles. F.eks. kan en planteart have kronblade, der er 10-12 mm brede.
Kvalitetsmæssige træk er morfologiske særpræg så som bladform, blomsterfarve eller behåring.Begge typer træk kan være meget nyttige ved identificering af planter.
De detaljerede undersøgelser af de reproduktive strukturer hos planter førte frem til den tyske botaniker, Wilhelm Hofmeisters, opdagelsen af det generationsskifte, som findes hos alle planter og de fleste alger. Den opdagelse er én af de vigtigste, man har gjort inden for hele plantemorfologien, da den skaber en fælles ramme for forståelsen af alle planters livscyklus.
Den vigtigste funktion, som farve har for planterne, er knyttet til fotosyntesen, hvor det grønne farvestof, klorofyl bliver anvendt sammen med flere røde og gule farvestoffer til at opfange så meget lys som muligt. Farvestoffer har også et vigtigt element i det at tiltrække insekter og fugle for at opmuntre dem til at bestøve blomsten.
Plantefarver omfatter en mængde af forskellige slags molekyler som f.eks. porfyriner, karotenoider, antocyaniner og betalainer. Alle biologiske farvestoffer opsuger ganske bestemte bølgelængder af lys, mens de tilbagekaster andre. Lyset, som bliver opsuget, kan bruges af planten som drivkraft i kemiske reaktioner, mens de tilbagekastede bølgelængder af lys bestemmer den farve, som øjet vil opleve, at farvestoffet har.
Planternes udvikling er den proces, hvor strukturer opstår og modnes, mens planten vokser. Den er et emne for undersøgelser i planteanatomi og plantefysiologi og også i plantemorfologi.
Planternes udviklingsproces er grundlæggende forskellig fra den, man ser hos hvirveldyrene. Når et dyrefoster indleder sin udvikling, skaber det meget tidligt alle de kropsdele, som det nogensinde vil få senere i livet. Når et dyr fødes (eller udklækkes fra ægget), har det alle sine legemsdele, og fra det tidspunkt vil det kun vokse sig større og mere modent. Omvendt skaber planterne gennem hele deres liv uafbrudt nye væv og strukturer på grundlag af meristemer, der findes på spidserne af organerne eller inde mellem vævene. En levende plante har derfor altid nyt væv klar i kimstadiet.
De egenskaber, man ser hos en plante er opstående, dvs. mere end summen af enkeltdelene. "Sammenføjningen af disse væv og funktioner til en integreret, mangecellet organisme skaber ikke blot kendetegnene hos de enkelte dele og processer, men også et helt nyt sæt af kendetegn, som man ikke kunne have forudsagt ved at undersøge de enkelte dele." Med andre ord: det er ikke tilstrækkeligt at kende til molekylerne i en plante, når man skal forudsige, hvad der er karakteristisk for cellerne; og viden om cellernes egenskaber kan ikke forudsige alle egenskaber i plantens opbygning.
En karplante vokser frem fra en enkelt celle, en zygote, der er opstået ved befrugtning af en ægcelle med en sædcelle. Fra det udgangspunkt begynder den at dele sig, sådan at der dannes et plantekim ved en proces, som kaldes embryogenese. Undervejs vil de dannede celler ordne sig sådan, at den ene ende bliver til den første rod, mens den anden ende udvikles til skudspidsen. Hos frøplanterne danner kimen et eller flere kimblade (også kaldet ’’kotyledoner’’). Ved afslutningen af kimdannelsen har den unge plante alle de dele, der er nødvendige for, at den kan begynde sit selvstændige liv.
Når kimen er spiret frem fra sit frø eller sin moderplante, begynder den at danne ekstra organer (blade, stængler og rødder) i den proces, som kaldes organogenese. Nye rødder vokser frem fra rodens meristemer, der findes ved rodspidsen, og stængler og blade vokser ud fra skudmeristemerne, der findes i skudspidsen. Forgreninger opstår, når små klumper af delingsdygtige celler, som er blevet efterladt af meristemet, endnu ikke har gennemgået celledifferentiering til specialiserede væv og begynder at vokse som en ny skudspids eller rodspids. Vækst fra ethvert af disse meristemer ved skud- eller rodspidserne kaldes primær vækst og fører til en forlængelse af samme skud eller rod. Sekundær vækst opstår ved fortykkelse af skud eller rod, opstået ved deling af celler i deres kambium.Ud over den vækst, som skyldes celledeling, kan en plante vokse ved cellestrækning. Det sidste sker, når enkelte celler eller grupper af celler øger deres længde. Det er ikke alle planteceller, der vokser ud til samme. Når cellerne på den ene side af en stængel vokser hurtigere og mere end cellerne på den modsatte side, vil stænglen som en konsekvens deraf bøje sig over mod den side, hvor cellerne vokser mindst. Denne retningsbestemte vækst kan forekomme som et resultat af plantens reaktion på en bestemt påvirkning som f.eks. lys (fototropisme), tyngde (gravitropisme), vand (hydrotropism) og fysisk kontakt (tigmotropisme).
Planters vækst og udvikling reguleres af bestemte hormoner og vækstregulatorer (PGR’er) (Ross et al. 1983). De indre hormonniveauer er påvirkede af plantens alder, kuldetolerance, dvaleperiode og andre stofskiftevilkår: daglængde, tørke, temperatur og endnu flere udvendige miljøforhold så som ydre kilder til PGR, enten kunstigt tilførte eller optaget via rødderne.
Planter har en naturlig variation i deres form og opbygning. Mens alle organismer varierer fra individ til individ, har planterne en ekstra variationsform. På det samme individ gentages dele, som kan være forskellige i form og struktur fra andre, tilsvarende dele. Denne variationsform ses lettest på plantens blade, selv om også andre organer som stængler og blomster kan vise lignende variation. Der er tre hovedårsager til denne variation: placeringens betydning, miljøpåvirkninger og ungdomsform (juvenilitet).
Selv om en plante laver talløse kopier af det same organ i sin levetid, er det ikke alle kopierne af et givet organ, der bliver identiske. Der er en variation mellem en udvokset plantes enkelte dele, som skyldes stedet på planten, hvor organet blev skabt. For eksempel kan bladene variere på en ny gren i et fastholdt mønster ud langs grenen. Formen på de blade, der blev dannet nær grenens basis, er forskellig fra den, som ses på blade fra spidsen af plantens skud, og samme forskel går igen fra gren til gren på en given plante og en given art. Forskellen består, selv efter at bladene på begge ender af grenen er udvoksede, og den skyldes ikke, at nogle blade er yngre end andre.
Nye strukturer modnes på en bestemt måde, og den bliver ofte styret af det tidspunkt i plantens liv, hvor de begynder at udvikles og også af det miljø, som strukturerne bliver udsat for. Dette kan ses hos vandplanter og sumpplanter.
Temperaturen har et stort antal virkninger på planter, afhængigt af en mangfoldighed af faktorer, derunder plantens størrelse og tilstand samt temperaturens niveau og varigheden af påvirkningen. Jo mindre og jo mere sukkulent planten er, jo større er følsomheden overfor beskadigelse eller død på grund af temperaturer, der er for høje eller for lave. Temperaturen påvirker hastigheden i de biokemiske og fysiologiske processer, sådan at hastigheden generelt øges med stigende temperatur. Men van ’t Hoffs påstand angående monomolekylære reaktioner (som siger at reaktionernes hastighed fordobles eller tredobles med en forøgelse af temperature på 10 °C) holder ikke helt præcist for biologiske processer, i særdeleshed ved lave og høje temperaturer.
Når vand fryser i planter afhænger konsekvensen for planterne rigtigt meget af, om nedfrysningen sker intracellulært (inde i cellerne) eller extracellulært (i mellemrummene mellem dem). Intracellulær nedfrysning slår som regel cellen ihjel, uanset hårdførheden hos planten og dens væv. Intracellulær nedfrysning ses sjældent i naturen, men beskedne fald i temperaturen på f.eks. 1° C til 6° C pr. time fremmer dannelse af intracellulær is, og denne "is udenfor organerne" kan i visse tilfælde være dræbende, afhængigt af vævets hårdførhed.
Ved frostgrader er det vandet i plantevævenes intercellulære mellemrum, der fryser først, selv om vandet kan forblive i væsketilstand ned til en temperatur under ÷ 7° C. Efter den indledende dannelse af is mellem cellerne skrumper de, efterhånden som der tabes vand til den udskilte is. Cellerne underkastes frysetørring, og dehydreringen er den grundlæggende årsag til frostskaderne.
Man har bevist, at tempoet i nedkølingen påvirker vævenes hårdførhed overfor frost, men den faktiske nedfrysningsgrad afhænger ikke bare af afkølingstempoet, men også af en forudgående underafkøling og vævenes egenskaber. Sakai (1979a) påviste udskillelse af is i skuddenes vækstpunkter hos Hvid-Gran og Sort-Gran i Alaska, når de blev afkølet langsomt fra 30 °C til ÷ 40 °C. Disse frysetørrede knopper overlevede at blive nedsænket i flydende kvælstof, hvis de blev genopvarmet langsomt. Blomsteranlæg klarede sig på samme måde. Nedfrysning uden for vækstpunkternes organer forklarer den evne, de mest hårdføre nordlige arter har til at overleve vintre i egne, hvor lufttemperaturerne falder til ÷ 50° C eller lavere. Vinterknoppers hårdførhed hos disse nåletræer forøges af knoppernes ringe størrelse, udviklingen af en hurtigere vandtransport og en evne til at tåle intensiv frysetørring. Hos nordlige arter af Gran (Picea) og Fyr (Pinus) svarer frosthårdførheden hos ét år gamle frøplanter til den hos de voksne planter, når de er i den samme dvaletilstand.
Organer og væv, som dannes af en unge plante, f.eks. En kimplante, afviger ofte fra dem, der bliver skabt af den samme plante, når den er ældre. Dette fænomen kaldes juvenilitet. Unge træer vil f.eks. danne længere og tyndere grene, som bøjer opad, til forskel fra de grene, de vil sætte som et fuldvoksent træ. Dertil kommer, at bladene i den tidlige vækstfase har tilbøjelighed til at være større, tyndere og mere uregelmæssige end bladene på den voksne plante. Eksemplarer af planter i ungdomsfasen kan se så komplet anderledes ud end de voksne planter, at æglæggende insekter ikke kan genkende planten som føde for sit afkom.
Man kan finde forskelle i evnen til at danne rødder og blomster på ét og samme træ. Stiklinger, der er skåret ved træets rodhals, vil lettere danne rødder end stiklinger, taget fra den midterste eller øverste del af kronen. Blomstring fra rodhalsen mangler helt eller er mindre rig end blomstring på højere grene, særligt når et ungt træ træder ind i blomstringsfasen for første gang.
Rolf Sattler har revideret grundlæggende opfattelser inden for sammenlignende homologi. Han understregede, at homologi også bør omfatte delvis homologi og kvantitativ homologi. Det fører frem til en sammenhængende morfologi, som viser kontinuitet mellem de morfologiske kategorier rod, skud, stængel, blad og plantehår. Hvordan man bedst beskriver mellemformerne blev diskuteret hos Bruce K. Kirchoff m.fl.Til ære for Agnes Arber, ophavskvinde til ”partial-shoot theory of the leaf”, kaldte Rutishauser og Isler kontinuumopfattelsen for ”Fuzzy Arberian Morphology” (FAM). “Fuzzy” henviser til den såkaldte fuzzy logic, mens “Arberian” sammenkæder udtrykket med Agnes Arber. Rutishauser og Isler understregede, at denne teori er underbygget ikke blot af mange morfologiske data, men også af molekylær genetik (dvs. DNA-undersøgelser). Nyere beviser fra molekylær genetik giver yderligere støtte til kontinuummorfologien. P.J. James konkluderede, at "det er nu bredt accepteret, at... mangesidethed [karakteristisk for de fleste skud] og tosidethed [karakteristisk for blade] kun er yderpunkter i et sammenhængende spektrum. I realiteten er det blot et spørgsmål om timing for aktivering af KNOX-proteinet!" Eckardt og Baum konkluderede, at "det er nu almindeligt accepteret, at sammensatte blade udtrykker både blad- og skudegenskaber”.Procesorienteret morfologi (dynamisk morfologi) beskriver og analyserer det dynamiske kontinuum i planternes former. Ifølge denne tilgang opstår strukturer ikke af processer, for de er processer. På den måde kommer man om ved modsætningen struktur/proces gennem "en udvidelse af vores begreb om 'struktur', så det omfatter og anerkender, at i den levende organisme er det det ikke bare et spørgsmål om en rumlig struktur med en 'aktivitet' som noget udenfor eller imod den, men at den konkrete organisme er udtryk for en rumlig og tidsmæssig struktur, og at denne rum/tidsstruktur er selve aktiviteten."For Jeune, Barabé og Lacroix, er den klassiske morfologi (dvs. den morfologiske hovedstrømning, der bygger på et koncept om kvalitativ homologi, som fører til gensidigt udelukkende kategorier) og kontinuummorfologien underklasser i den mere omfattende procesmorfologi (dynamisk morfologi).

PlayStation 3 (officielt markedsført som PLAYSTATION 3, ofte forkortet PS3) er den tredje spillekonsol produceret af Sony Computer Entertainment, og efterfølgeren til PlayStation 2 som en del af PlayStation-serien. PlayStation 3 konkurrerer med Microsofts Xbox 360 og Nintendos Wii som en del af syvendegenerations spillekonsoller.
En markant egenskab som adskiller PlayStation 3 fra sine forgængere er dens online-spilletjeneste, PlayStation Network, som står i kontrast til Sonys tidligere politik om at lade spiludviklerne selv stå for det at spille online. Blandt andre af konsollens markant egenskaber er dens robuste multimedieevner, tilslutningsmuligheder til PlayStation Portable, og dens brug af et high-definition optisk diskformat, Blu-ray-disken, som sit primære lagringsmedie. PS3'en var også den første Blu-ray 2.0-understøttende Blu-ray-afspiller på markedet.PlayStation 3 blev først udgivet 11. november 2006 i Japan, 17. november 2006 i Nordamerika og 23. marts 2007 i Europa og Oceanien. Der fandtes to modeller ved lanceringen: en simpel model med en 20 GB harddisk (HDD), og en premiummodel med 60 GB HDD og flere yderligere egenskaber (20 GB-modellen blev ikke udgivet i Europa eller Oceanien). Siden da har der været flere revisioner af konsollens tilgængelige modeller.
Sony afslørede officielt PlayStation 3 for offentligheden 16. maj 2005 under E3-konferencen. Der blev ikke fremvist en fungerende version af systemet, og heller ikke ved Tokyo Game Show i september 2005, selvom demonstrationer (såsom Metal Gear Solid 4: Guns of the Patriots) blev afholdt ved begge begivenheder på devkits og sammenlignbar pc-hardware. Videomateriale baseret på de forudsagte PlayStation 3-specifikationer blev også vist (specielt en Final Fantasy VII tech demo).Den oprindelige prototype vist i maj 2005 havde to HDMI-porte, tre ethernet-porte og seks USB-porte; men da systemet blev vist igen et år senere på E3 2006 var disse reduceret til en HDMI-port, en ethernet-port og fire USB-porte, sandsynligvis for at reducere produktionsomkostningerne. To hardwareudgaver blev også offentliggjort til konsollen: en 20 GB-model og en 60 GB-model. 60 GB-modellen ville blive den eneste udgave som havde en HDMI-port, Wi-Fi-internet, flashkort-læsere og en forkromet dekoration med logoet i sølv. Begge modeller ville blive udgivet simultant: 11. november i Japan og 17. november i Nordamerika og Europa.6. september 2006 bekendtgjorde Sony at PAL-udgaven (Europa og Oceanien) af PlayStation 3 ville blive udskudt til marts 2007 på grund af en mangel på materialer der skulle bruges i Blu-ray-drevene.Ved Tokyo Game Show 22. september 2006 offentliggjorde Sony at der ville blive inkluderet en HDMI-port på 20 GB-systemet, men at forkromning, flashkort-læsere, sølvlogo og Wi-Fi ikke ville blive inkluderet. Ved samme lejlighed blev startprisen på den japanske 20 GB-model reduceret med mere end 20%, og 60 GB-modellen ville ikke få fastlåst en pris i Japan. I løbet af begivenheden fremviste Sony 27 spilbare PS3-spil kørende på den endelige hardware.
PlayStation 3 blev først udgivet i Japan 11. november 2006 klokken 07:00 lokal tid. Ifølge Media Create blev der solgt 81.639 PS3-systemer indenfor de første 24 timer efter dens introduction i Japan.Snart efter dens udgivelse i Japan blev PS3 udgivet i Nordamerika 17. november 2006. Der fremkom snart rapporter om vold i forbindelse med udgivelsen af PS3, deriblandt en kunde der blev skudt, campister som blev holdt op og frarøvet deres maskine, kunder som blev skudt i et drive-by shooting med BB-guns og 60 campister som sloges over 10 systemer.24. januar 2007 bekendtgjorde Sony at PlayStation 3 ville blive udgivet 23. marts 2007 i Europa, Australien, Mellemøsten, Afrika og New Zealand. Systemet solgte omkring 600.000 enheder alene på de første to dage. 7. marts 2007 blev 60 GB-modellen lanceret i Singapore til en pris på 799S$. Konsollen blev lanceret i Sydkorea 16. juni 2007 i en version med 80 GB-harddisk og IPTV.
Der findes seks PlayStation 3-hardwaremodeller som oftest henvises til efter størrelsen på deres inkluderede harddisk: "20", "40", "60", "80" og "160" GB-modeller.Alle officielle pakker indeholder en eller to Sixaxis-controllere og/eller en DualShock 3-controller (fra 12. juni 2008), en miniUSB som USB-kabel (til at tilslutte controlleren til systemet), et kompositvideo/stereoaudio-outputkabel, et ethernetkabel (kun 20, 60 og CECHExx 80 GB) og et strømkabel.
Efter meget diskussion om Sony ville annoncere en Slim-version af deres PlayStation 3, også kaldt PS3 CECH-2000, blev den annonceret 18. august 2009 ved Sonys Gamescom pressekonference. PS3 Slim (officielt kaldet PS3 CECH-2000) indholder en 120GB harddisk der kan opgraderes, er 33% mindre, 36% lettere og benytter 34% mindre strøm end de tidligere modeller. Kølersystemet er blevet omdesignet og Cell processoren har fået skiftet arkitektur til 45nm.PS3 Slim har også inkluderet support til BRAVIA Sync, der tillader kontrol af konsollen over HDMI og kører roligere end tidligere modeller, men har ikke længere mulighed for at installere tredjeparts styresystemer såsom Linux. Den blev officielt udgivet 1. september 2009 i Nordamerika og 3. september i Europa, Japan, Australien og New Zealand. Nogle forhandlere, såsom Amazon.com, Best Buy og GameStop, begyndte dog allerede at sælge PS3 Slim 25. august 2009.
Udover alle 20 GB-modellens funktioner har 60 GB-modellen også internt IEEE 802.11 b/g Wi-Fi, flere flashkort-læsere (SD/MultiMediaCard, CompactFlash Type I/Type II, Microdrive, Memory Stick/PRO/Duo) og en forkromet dekoration. Hvad angår hardware er 80 GB-modellen udgivet i Sydkorea identisk med 60 GB-modellen udgivet i PAL-regionerne bortset fra forskellen i harddiskstørrelse. Ligesom de sydkoreanske og europæiske modeller indeholder den nordamerikanske 80 GB-model ikke PlayStation 2 "Emotion Engine"-processorchippen, selvom den beholder "Graphics Synthesizer"-gpu'en. Manglen på Emotion Engine har ført til en reduceret kompatibilitet med PlayStation 2. 40 GB, 80 GB (2008) og 160 GB-modellerne har to USB-porte i stedet for de andre modellers fire porte, og indeholder ikke flere flashkort-læsere, SACD-understøttelse eller nogen form for bagudkompatibilitet med PlayStation 2-spil. Dette skyldtes fjernelsen af "Graphics Synthesizer"-gpu'en, som eller var det sidste PlayStation 2-baserede hardware tilbage i PlayStation 3.Sony har ikke udgivet noget officielt Wi-Fi eller flashhukommelseskort-læsere til 20 GB-systemet, selvom der er planer om det. Da modellen indeholder fire USB 2.0-porte kan trådløst netværk og flashhukommelseskort-understøttelse dog allerede opnås ved brug af de meget udbredte eksterne USB-adaptere.Det blev rygtet at Cell-processorerne i tredjegenerations-PS3'ere (40 GB) ville flytte sig fra en 90 nm-proces til den nyere 65 nm-proces, hvilket direktøren for SCEI, Kaz Hirai, senere bekræftede, og senere igen til 45 nm. Denne forandring sænker konsollens strømforbrug og gør den billigere i produktion.
PlayStation 3's oprindelige produktionsomkostninger vurderes at have været 805,85$ for 20 GB-modellen og 840,35$ for 60 GB-modellen. De blev dog solgt for henholdsvis 499$ og 599$, hvilket betød at for hver solgte enhed mistede Sony omkring 250$, hvilket bidrog til at Sonys spilafdeling bekendtgjorde et driftsunderskud på 232,3 milliarder yen i det finansår som sluttede marts 2007. I april 2007, kort efter disse resultater blev udsendt, bekendtgjorde direktøren for Sony Computer Entertainment, Ken Kutaragi, sine planer om at gå på pension. Flere nyhedsbureauer, deriblandt The Times og The Wall Street Journal rapporterede at dette skyldtes det dårlige salg, mens SCEI fastholder at Kutaragi havde planlagt sin pension i seks måneder forinden.I januar 2008 antydede Kaz Hirai, administrerende direktør for Sony Computer Entertainment, at konsollen kunne begynde at give et overskud i starten af 2009 og sagde at "det næste finansår begynder i april og hvis vi kan forsøge at opnå det i det næste finansår ville det være en god ting" og "det (overskudsforretning) er ikke en endelig forpligtelse, men det er hvad jeg gerne ville prøve at gå efter". Markedsanalytikerne Nikko Citigroup spåede dog at PlayStation3 allerede kunne give overskud i august 2008. I et interview i juli 2008 slog Hirai fast at hans mål for PlayStation 3 er at få 150 millioner enheder solgt ved dens niende år, og dermed overgå PlayStation 2's salg af 140 millioner enheder i sine første ni år på markedet. I januar 2009 bekendtgjorde Sony at deres spilafdeling gav overskud i tredje kvartal 2008.Siden systemets lancering er produktionsomkostningerne blevet reduceret betragteligt som resultat af udfasningen af Emotion Engine-chippen og dalende priser på hardware. Prisen på fremstilling af Cell-mikroprocessoren er faldet dramatisk som følge af skiftet til 65 nm-produktionsprocessen og blu-ray-dioder er blevet billigere at fremstille. Pr. januar 2008 kostede hver enhed omkring 400$ at fremstille, mens det pr. august 2009 var lykkedes Sony at reducere omkostningerne med i alt 70%, hvilket betød at hver enkelt enhed kun kostede Sony 240$ at producere.
PlayStation 3 er konveks på dens venstre side når den er sat lodret (topsiden er konveks når den er lagt vandret), og har et blankt, sort ydre med PlayStation-logoet på venstre side. PlayStation-designer Teiyu Goto har udtalt at det Spider-Man-skrifttype-inspirerede logo "var et af de første elementer [SCEI-direktør Ken Kutaragi] besluttede sig for, og logoet har måske været den motiverende styrke bag udformningen af PS3."PlayStation 3 indeholder et 2x-hastighed blu-ray-drev til spil, blu-ray-film, dvd'er, cd'er og andre optiske medier. Den var oprindeligt lanceret med harddiske på 20 og 60 GB (kun 60 GB-modellen blev lanceret i PAL-regionerne). Senere er flere andre størrelser blever udgivet. Alle PS3-modeller har 2,5" SATA-harddiske som kan opgraderes af brugerne.PlayStation 3 bruger den IBM-designede Cell-mikroprocessor som sin CPU, og udnytter syv af de otte "synergistiske processing-elementer" (ofte forkortet SPE). Det ottende SPE er gjort ubrugelig for at forbedre udbyttet af chippen (chips behøver ikke kasseres hvis en af dens SPE'er er defekt). Kun seks af de syv SPE'er kan bruges af udviklere, da et er reserveret af styresystemet. Grafikbehandling håndteres af NVIDIA RSX 'Reality Synthesizer', som kan udsende opløsninger fra 480i/576i SD op til 1080p HD. PlayStation 3 har 256 MB XDR centralhukommelse og 256 MB GDDR3 videohukommelse til RSX.Systemet har Bluetooth 2.0, gigabit Ethernet, USB 2.0 og HDMI 1.3a indbygget i alle aktuelle modeller. Wi-Fi-netværk er også indbygget i 40, 60 og 80 GB-modellerne mens en flashkort-læser (kompatibel med Memory Stick, SD/MMC og CompactFlash/Microdrive-medier) er indbygget i 60 GB og CECHExx 80 GB-modellerne. Systemet understøtter op til 7 controllere som er forbundet via Bluetooth 2.0-teknologi.PS3's hardware har også været brugt til at bygge supercomputere til højpræstationsudregninger. Terra Soft Solutions har en version af Yellow Dog Linux til PlayStation 3 og sælger PS3'er, med Linux præinstalleret, i enkelte enheder og som 6 og 32 nodeklynger. Herudover udvikler RapidMind også deres stream programming-pakke til PS3. 3. januar 2007 samlede Dr. Frank Mueller fra NCSU 8 PS3'er i en klynge. Mueller bemærkede at begrænsningen på 512 MB system-RAM er et problem for denne slags programmer, og overvejede at udvide kunstigt med mere RAM.22. marts 2007 udgav SCE og Stanford University Folding@home-projektet til PlayStation 3. Dette program lader PS3-ejere udlåne deres konsollers udregningskraft til at studere den fysiske proces ved proteinfoldning.
Flere former for tilbehør til konsollen er blevet udviklet, deriblandt de trådløse Sixaxis og DualShock 3-controllere, BD Remote, PlayStation Eye-kameraet og en PlayTV DVB-T-tuner/harddiskrecorder.Ved sin pressekonference ved Tokyo Game Show i 2007 offentliggjorde Sony DualShock 3 (varemærke: DUALSHOCK 3), en PlayStation 3-controller med den samme funktion og design som Sixaxis, men med muligheden for vibration. Flere beskrev controlleren som værende betragteligt tungere end den almindelige Sixaxis-controller og i stand til at vibrere på niveau med DualShock 2. Den blev udgivet i Japan 11. november 2007, i Nordamerika 15. april 2008, i Australien 24. april 2008, i New Zealand 9. maj 2008, i Europa 2. juli 2008 og i Storbritannien og Irland 4. juli 2008.
Sony har inkluderet muligheden for at styresystem, kaldet System Software, kan opdateres. Opdateringerne kan hentes fra PlayStation Network direkte til PS3'en og efterfølgende installeres eller hentes fra PlayStations officielle hjemmeside til en computer, overføres til et transportabelt opbevaringsmedie og efterfølgende installeres på systemet. Opdateringer kan også installeres fra spildiske som kræver opdateringen for at kunne køre spillet.PlayStation 3 indeholdte også muligheden for at installere andre styresystemer, såsom Linux. Denne mulighed blev dog senere fjernet i system opdateringen, 3.21.
PlayStation 3-udgaven af XrossMediaBar (udtalt 'Cross Media Bar' og forkortet 'XMB') indeholder ni kategorier af muligheder. Disse er: Brugere, Indstilling, Foto, Musik, Video, Spil, Netværk, PlayStation Network og Venner (ligesom XMB på PlayStation Portable). PS3'en har evnen til at opbevare flere primære og sekundære brugerprofiler, håndtere og fremvise fotografier med eller uden et musikalsk slideshow, spille musik og kopiere lyd-cd-numre til et forbundet opbevaringsmedie, afspille film og videofiler fra harddisken, eventuelt et USB- eller Flashkort-medie, eller en optisk disk (Blu-ray-disk eller dvd-video), kompatibilitet for USB-keyboard og -mus og NetFront webbrowseren som understøtter in/kompatible fildownload-funktioner. Herudover vil UPnP-medier fremkomme i deres respektive audio/video/foto-kategorier hvis en kompatibel medieserver findes på det lokale netværk. Venner-menuen tillader mail med emoticons og vedhæftede billeder og videochat som kræver et PlayStation Eye eller EyeToy-webcam. Menuen Netværk gør det muligt at shoppe online gennem PlayStation Store, samt at tilslutte en PlayStation Portable via Remote Play.
VidZone er en online musikvideo-tjeneste, som tillader gratis streaming af musikvideoer fra VidZone.tv. VidZone-kataloget omfatter over 1,5 millioner spor, 25.000 musikvideoer og 15.000 realtones, deriblandt fuld adgang til kataloger fra Sony BMG og EMI.I 2009 blev VidZone's tjeneste udvidet til PlayStation 3-konsoller i Europa, Australien og New Zealand, og lod brugere se musikvideoer på deres PS3 eller streamet til deres PSP via Remote Play.
Sony offentliggjorde en onlinetjeneste til PlayStation 3-systemet ved PlayStation Business Briefing i Tokyo i 2006. Sony bekræftede også at tjenesten altid vil være tilsluttet, gratis og indeholde understøttelse af multiplayer. Da netværket blev lanceret kunne registreringsgrænsefladen kun findes gennem en PS3 eller PSP. Dette er senere blevet ændret til at tillade brugere at tilmelde sig fra PlayStation Networks officielle hjemmeside.
Ved Tokyo Game Show 21. september 2006 blev det afsløret at brugere vil kunne hente nogle af de tusinder af PlayStation og PlayStation 2-titler fra PlayStation Network til en pris på omkring 5$–15$, begyndende med dem med mindst spildata.8. maj 2007 offentliggjorde Sony Computer Entertainment PlayStation Network Cards, en form for elektroniske penge som kan bruges i PlayStation Store. PlayStation Network Tickets, som kan fås i enheder á .,000, 3.000, 5.000 og 10.000 yen, kan købes i dagligvarebutikker rundt omkring i Japan. Hver ticket indeholder en 12 alfanumerisk kode som kan indtastes i PlayStation Network for at placere kredit i den virtuelle tegnebog. Disse tickets kan fås i elektroniske kiosker i 26.000 dagligvarebutikker, deriblandt Lawsons, FamilyMart, Daily Yamazaki, Ministop og Sunkus. De kan også fås i 26.000 pengeautomater i postkontorer, selvom registrering er påkrævet forinden ved en speciel mobil hjemmeside.Et lignende PlayStation Network Card-system baseret på rigtige kort i stedet for tickets blev introduceret i Sydkorea, Hong Kong og Taiwan i sommeren 2007 og i foråret 2008 i Nordamerika.
I løbet af Game Developers Conference i 2007 offentliggjorde Sony PlayStation Home, en virtuel fællesskabsbaseret tjeneste til PlayStation Network. Home lader brugere oprette et virtuelt avatar til deres PlayStation 3-system. Avatarer vil have deres egen lejlighed, kendt som et "HomeSpace", som kan dekoreres med genstande som brugerne enten køber eller modtager efter at have klaret bestemte bedrifter i nogle spil. I fremtiden vil tjenesten udvides og tillade spillere at vælge fra et bredere udvalg af tøj, såvel som kæledyr. Home er en Second Life-lignende oplevelse som lader brugere af PlayStation Network kontakte hinanden i en virtuel verden, og fungerer også som et mødested for brugere som vile spille multiplayerspil med hinanden.En lukket beta begyndte i Europa fra maj 2007 og blev snart efter udvidet til at omfatte andre territorier, mens en åben beta var planlagt at udkomme i oktober 2007. Ved Tokyo Game Show i 2007 udskød Sony dog udgivelsen af Home til "foråret 2008", og igen 21. april 2008, denne gang til "efteråret 2008". Direktøren for SCEI, Kaz Hirai, har senere udtalt at lanceringen blev udskudt for at give tid til yderligere tests og feedbackevaluering for at give den bedst mulige oplevelse ved den endelige lancering. Den åbne beta blev udgivet 11. december 2008 og er tilgængelig for alle brugere af PlayStation Network helt gratis direkte fra Xross Media Bar (XMB), uden at kræve nogen form for firmwareopdatering eller download fra PlayStation Store.
PlayStation Portable kan forbindes til PlayStation 3 på flere måder, deriblandt direkte inde i flere spil. For eksempel blev Formula One Championship Edition, et racerspil, vist ved E3 2006 hvor der blev brugt en PSP som et real-time bakspejl. Herudover er det muligt at hente PlayStation-spil til PlayStation 3 fra PlayStation Store. Disse spil var oprindeligt ikke spilbare på PS3'en. De kunne kun sendes til en PSP og spilles ved brug af PSP'ens PlayStation Emulator. Sony tilføjede understøttelse af afspilning af hentede PlayStation-titler på PS3 18. april 2007 som en del af firmwareopdateringen revision 1.70.Sony har også demonstreret at PSP kan afspille videoindhold fra PlayStation 3's harddisk via et ad-hoc trådløst netværk. Denne funktion omtales som Remote Play og befinder sig under browserikonet på både PlayStation 3 og PlayStation Portable. Fjernstyring er senere blevet udvidet til også at tillade fjernadgang til PS3'en via PSP fra ethvert trådløst adgangspunkt i verden.
PlayStation 3 blev lanceret i Nordamerika med 14 titler, og yderligere tre blev udgivet før udgangen af 2006. Efter den første uges salg blev det bekræftet at Resistance: Fall of Man fra Insomniac Games var det bedst sælgende spil ved lanceringen i Nordamerika. Spillet blev meget rost af flere computerspilshjemmesider, deriblandt GameSpot og IGN, som begge tildelte det deres pris for PlayStation 3 "Game of the Year 2006" ("årets spil 2006"). Nogle titler nåede ikke lanceringsdatoen, og blev forsinket indtil starten af 2007, deriblandt The Elder Scrolls IV: Oblivion, F.E.A.R. og Sonic the Hedgehog. Ved lanceringen i Japan var Ridge Racer 7 det bedst sælgende spil, mens Mobile Suit Gundam: Crossfire også klarede sig godt salgsmæssigt; begge var produkter fra Namco Bandai. PlayStation 3 blev lanceret i Europa med 24 titler, deriblandt nogle som ikke var med ved de nordamerikanske og japanske lanceringer såsom Formula One Championship Edition, MotorStorm og Virtua Fighter 5. Resistance: Fall of Man og MotorStorm blev de bedst sælgende titler i 2007, og begge spil fik efterfølgere i form af Resistance 2 og Motorstorm: Pacific Rift.Ved E3 2007 kunne Sony fremvise en række af deres kommende spil til PlayStation 3, deriblandt Heavenly Sword, Lair, Ratchet & Clank Future: Tools of Destruction, Warhawk og Uncharted: Drake's Fortune; de blev alle udgivet i det tredje og fjerde kvartal af 2007. De fremviste også en række titler som var planlagt til udgivelse i 2008 og 2009; blandt de største var Killzone 2, Infamous, Gran Turismo 5 Prologue, LittleBigPlanet og SOCOM: U.S. Navy SEALs Confrontation. En række eksklusive tredjepartsspil blev også vist, deriblandt det længe ventede Metal Gear Solid 4: Guns of the Patriots, sammen med andre højtprofilerede tredjepartstitler såsom Grand Theft Auto 4, Call of Duty 4: Modern Warfare, Assassin's Creed, Devil May Cry 4 og Resident Evil 5. To andre vigtige titler til PlayStation 3, Final Fantasy XIII og Final Fantasy Versus XIII, blev fremvist ved TGS 2007 for at appellere til det japanske marked.Sony har senere lanceret deres økonomiserie af PlayStation 3-titler, kendt som Greatest Hits-serien i Nordamerika, Platinum-serien i Europa og The Best-serien i Japan. Blandt disse titler er Resistance: Fall of Man, MotorStorm, Uncharted: Drake's Fortune, Rainbow Six: Vegas, Call of Duty 3, Assassin's Creed og Ninja Gaiden Sigma.
Pr. 31. december 2008 er der blevet solgt 155 millioner spil til PlayStation 3.
I december 2008 bekendtgjorde den administrerende direktør for Blitz Games at de ville bringe stereoskopisk 3-D-spil- og -filmoplevelser til Xbox 360 og PlayStation 3 med deres egen teknologi. Ifølge Blitz Games bekræftede SCE at de har planer om at understøtte stereoskopiske 3-D-spil og -Blu-ray-film og at funktionaliteten ville blive introduceret til PlayStation 3 via en firmwareodpatering i 2009, hvilket senere blev udskudt til 2010, og senest bekræftet at udkomme i juni 2010.Denne teknologi blev for første gang demonstreret offentligt på PS3'en i januar 2009 ved Consumer Electronics Show. Journalister blev vist Wipeout HD og Gran Turismo 5 Prologue i 3-D som en demonstration af hvordan teknologien kan virke hvis den bliver implementeret i fremtiden.
PlayStation 3 fik generelt dårlige anmeldelser kort tid efter sin lancering, og mange hjemmesider og anmeldere kritiserede dens høje pris og manglen på kvalitetsspil ved lanceringen. Efter en række prisrevisioner, Blu-ray's sejr over HD DVD, og udgivelsen af flere godt modtagede titler, deriblandt Uncharted: Drake's Fortune og Metal Gear Solid 4: Guns of the Patriots, modtog systemet bedre anmeldelser.[kilde mangler]PS3'en fik ottendepladsen på PC World's liste over "The Top 21 Tech Screwups of 2006," hvor den blev kritiseret for at "komme for sent og være for dyr og inkompatibel". GamesRadar placerede PS3 som topgenstand i et indslag om spilrelaterede PR-katastrofer, og spurgte hvordan det lykkedes Sony at "tage et af de mest ventede spilsystemer nogensinde og — inden for et tidsrum på et år — forvandle det til et hadeobjekt forhånet af hele internettet", men tilføjede at på trods af dets problemer har systemet "uudnyttet potentiale". BusinessWeek opsummerede den generelle holdning ved at sige at de var "mere imponerede over hvad [PlayStation 3] kunne gøre end hvad den gør i øjeblikket."På trods af den oprindelige negative pressedækning har flere hjemmesider givet systemet meget gode anmeldelser. CNET United Kingdom roste systemet og sagde at "PS3 er et alsidigt og imponerende stykke hjemmeunderholdningsudstyr som lever op til dens hype ... PS3 er afgjort dens gevaldige prismærke værd." CNET tildelte den en karakter på 8,8 ud af 10 og stemte den ind som sit nummer et "must-have"-gadget, hvor den blev hyldet for dens robuste grafiske evner og elegante ydre design mens den blev kritiseret for det begrænsede udvalg af tilgængelige spil.Herudover har både Home Theater Magazine og Ultimate AV givet systemets Blu-ray-afspilning meget positive anmeldelser, og bemærkede at afspilningens kvalitet er bedre end hos mange standalone Blu-ray-afspillere. Convergence Panel of the European Imaging and Sound Association anerkendte også PS3 og tildelte den prisen for "bedste mediecenterprodukt" prisåret 2007/2008".Hexus Gaming anmeldte PAL-versionen og opsummerede anmeldelsen ved at sige "...efterhånden som PlayStation 3 vokser op og udviklere virkelig begynder at skubbe den, vil vi se PlayStation 3 komme frem som det bedste konsolvalg til spil." Ved GDC 2007 udtalte Shiny Entertainment-grundlæggeren Dave Perry "Jeg mener at Sony har lavet den bedste maskine. Det er det bedste stykke hardware, uden tvivl." En anden anmeldelse af PS3'en af Ars Technica i juni 2008 gav konsollen en overordnet karakter på 9/10, mens den oprindelige anmeldelse ved lanceringen kun gav den 6/10.

Denne artikel bør gennemlæses af en person med fagkendskab for at sikre den faglige korrekthed.Et politisk parti er en kreds af personer, som tilslutter sig en ideologi eller et sæt grundholdninger. Disse mennesker har sluttet sig sammen for at prøve at påvirke den politiske udvikling. Der er flere veje til påvirkning og eventuel indflydelse: 
Partiet kan lade sig opstille til valg i parlamenter og lokale råd og søge at få direkte indflydelse dér.
Partiet kan også virke som pressionsgruppe (lobbyister) udenfor de folkevalgte organer – f.eks. ved at partiets medlemmer skriver indlæg i aviserne, afholder møder og på anden vis søger at få partiets synspunkter frem i offentligheden.Partiernes ideologier eller grundholdninger bruges ofte til at placere dem på en højre-venstre-skala, således at partier, der er liberalistiske, konservative eller fascistiske ses som højreorienterede, partier med socialliberale træk ses som midterpartier, mens socialdemokratiske eller socialistiske partier ses som venstreorienterede. Partier, som betegner sig selv som nationalsocialistiske eller nazistiske, placerer sig både til højre og venstre på skalaen.
Udviklingen i de politiske partiers struktur og arbejdsmetoder afspejler den generelle udvikling i de forskellige samfund og forløber derfor forskelligt i forskellige lande.
I parlamentariske regeringer har de fleste politiske partier en valgt leder, som, hvis partiet får absolut flertal ved et valg, eller får støtte til at danne en koalitionsregering og har flertal herindenfor, derefter bliver regeringsleder. I præsidentielle systemer kan præsidenten blive valgt som en repræsentant for sit parti, men i så fald vil han eller hun oftest blive tvunget til at afskære alle direkte bånd til partiet for at kunne tjene hele landet bedst. Koalitionsregeringer dannet af flere partier optræder oftest ved forholdstalsvalg frem for ved flertalsvalg. 
Partimedlemskab er tendensen blandt støtter af politiske partier at abonnere på eller i hvert fald støtte deres partis synspunkter og politikker i modsætning til synspunkterne præsenteret af andre partier. Differentiering er essentiel for næsten alle partier: de er nødt til at adskille sig fra andre partier på mindst et par punkter, for at de kan konkurrere i politik og vinde valg. Ekstremt partimedlemsskab (partisaner) er også kendt som partisankrig – et partisk begrundet guerillakrig.
Politiske videnskabsfolk har udviklet en række begreber omkring forskellige ideelle typer af politiske partier for bedre at kunne sammenligne dem.
Richard Gunther og Larry Diamond skelner mellem fem familier (eller genera, som de kalder det) af politiske partier:
flytnings-partierHver af disse familier består så igen af forskellige typer partier. For eksempel er de valg-baserede partier underinddelt i personalistiske, programmable og alfavnende-partier. Ud fra denne definition er det amerikanske Republikanske parti et valg-baseret, programmabelt parti, mens det konkurrerende Demokratiske parti er et valg-baseret, alfavnende parti.
I et partiløst system eksisterer der ingen officielle politiske partier, eller også er de forbudt ved lov. I partiløse valg opstiller hver kandidat på sine egner præmisser uden noget tilhørsforhold. I partiløse lovgivende forsamlinger er der typisk heller ikke partimæssige opdelinger af for forsamlingen, selvom folk muligvis kan have fælles holdninger. Især mange lokale og regionale råd rundt om i verden er partiløse, men nogle lande har også nationale forsamlinger uden partier. Hvis der ikke er en direkte lovgivning imod partidannelse vil partiløse regeringer ofte udvikle sig til decidere politiske partier.
I et etpartisystem er der kun ét parti, som har ret til at sidde med magten. Selvom mindre partier kan have love til eksistere, vil de kun med tilladelse fra det dominerende parti kunne få nogen magt. Dette dominerende parti vil dog ikke nødvendigvis være identisk med regeringen, men i andre sammenhænge vil partiposter i praksis ofte være mere indflydelsesrige end regeringsposterne.
I et system med et dominerende parti er oppositionspartier tilladte og der kan endda være en lang og grundlæggende demokratisk tradition, men andre partier har dog ingen reel chance for at få magten. Årsagen til de andre partiers manglende opbakning kan være politiske, sociale, økonomiske eller blot baseret på den offentlige mening. Nogle gange, især i lande uden en længere tradition for demokrati, vil det dominerende parti søge at holde magten gennem patronage eller måske endda valgfusk. I sidstnævnte tilfælde vil forskellen mellem et system med et dominerende parti og så et egentligt etpartisystem blive noget udviskede. Eksempler på dominerende parti-systemer inkludere Folkets Handlingsparti i Singapore samt African National Congress (ANC) i Sydafrika. Tidligere har Institutionelt Revolutionsparti været det dominerende parti i Mexico ind til sidst i 1990'erne og i det sydlige USA har det demokratiske parti været dominerende fra 1880'erne og frem til 1970'erne.
Topartisystemer er stater såsom USA og Jamaica, hvor der er to partier, der dominerer så markant, at kandidaturer under andre partier næsten umuligt kan føre til succes. Den sædvanligste politiske fordeling vil være et højreorienteret koalitionsparti over for et venstreorienteret ditto, men ofte vil partierne være såkaldte alfavnende partier, der forsøger at favne så bredt som muligt. Forholdet mellem afstemningssystemet og topartisystemet blev beskrevet af Maurice Duverger og er bedst kendt som Duvergers lov.
Flerpartisystemer er systemer med mere end to partier. Nogle lande, såsom Canada eller Storbritannien, har to partier, der er stærkest i landet, men med et tredje parti, der har succes ved valg og derfor i høj grad er med til at præge dagsordenen. Det (eller de) tredje parti kan måske ikke selv være regering, men som støtteparti for en mindretalsregering kan partiet stadig "kræve" magt i forskellige sager.
I få tilfælde, for eksempel i Finland, har man et aktivt trepartisystem, hvor alle tre partier på skift har magten. Det er sjældent at et land har mere end tre partier med lige muligheder for at få magten.
Ofte ser man også, at et land har talrige partier og hvor ingen af dem kan få magten alene. Derfor må partierne til stadighed skabe koalitionsregeringer. Dette er den nuværende tendens i Irlands politik.
Politiske partier bliver ofte vurderet i et politisk spektrum. Et typisk spektrum er højreorienteret politik, der står for konservatisme og traditionelle værdier, over for venstreorienteret politik, der står for radikalisme. Andre analyser inkluderer flere dimensioner såsom partiers holdning til og accept af parlamentarisk demokrati modsat autoritære og totalitæreattituder, samt økonomisk politikker, hvor de venstreorienterede står for socialdemokratisme, socialisme og kommunisme, mens de højreorienterede foretrækker laissez-faire økonomi. Centralistiske partier adopterer ofte en politikker, der tilsammen gør dem umulige at placere i den ene eller anden gruppe.
Politiske partier er økonomisk støttede af bidrag fra deres medlemmer og fra personer og organisationer, som deler deres politiske idealer eller som kan få udbytte af partiets aktiviterer. Stærke støtter kan donere deres arv til partiet efter deres død. Politiske partier, især dem i regeringen, vil være udsat for lobbyisme fra organisationer, virksomheder og interessegrupper, som for eksempel fagforeninger. Penge og gaver til et parti, eller til dets medlemmer, bliver ofte set som "motivationer" på grænsen til bestikkelse. I Storbritannien har der været anklager fremme om at partistøtte er blevet belønnet med medlemskab af Overhuset, og derefter har støtterne kunnet komme i en position, hvor de havde en politisk magt og kan deltage i den lovgivende proces. Mest berømt var Lloyd George, der solgte disse adelskaber. For at undgå denne form for korruption, har parlamentet siden vedtaget, at direkte salg heraf er forbudt ved lov, men sidenhen er dette forsøgt omgået ved at give sin økonomisk støtte i ly af lån, hvilket førte til Penge for adelskab-skandalen. Sådanne aktiviteter her medført, at mange lande har indført enten en øvre grænse for private donationer eller at alle donationer skal oplyses. I Storbritannien har denne øvre grænse medført, at mange politikere og partier kræver at blive støttet af staten, da udgifter til valgkampagner stiger uden grænsen gør det.
I Danmark er alle partier statsstøttede, således at partier, der sidder i Folketinget, får støtte ud fra antallet af nuværende mandater, mens alle partier (både i og uden for Folketinget) kan få privat støtte. Dog skal al privat støtte oplyses og redegøres for.
I hele verden associerer mange politiske partier sig med farver – primært for identifikationens skyld, blandt andet under valgkampe. Disse farver er ofte ens på tværs af landene og fælles for den ideologi, som partierne står for. Rød vil som oftest repræsentere venstreorienterede, kommunistiske eller socialistiske partier. Konservative partier er generelt blå eller sorte, i Danmark grøn. For nylig er denne trend dog blevet vendt om i USA, hvor det konservative republikanske parti har brugt farven rød, mens blå har stået for det liberale demokratiske parti.
Lyserød indikerer nogle gange moderat socialisme. Gul bruges af liberalister. Grøn står for grønne eller islamiske partier. Orange bruges nogle gange til nationalisme (som i Holland) eller er reformpolitikkens farve (som i Ukraine). Tidligere har lilla var farven for royalisme (ligesom hvid), men i dag står farven oftere for feministiske partier. Brun eller sort associeres med fascistiske eller nynazistiske partier, henvisende til nazistpartiets brunskjorter eller Mussolinis sortskjorter. Sort anvendes endvidere af en række islamiske partier/organisationer som Boko Haram og Islamisk Stat.
Farveassociation er især brugbart som huskeregler, når analfabetisme er udbredt i vælgerskaren. Også hvis det er uhensigtsmæssigt at komme med direkte referencer til enkelte partier (hvis flere partier opstiller under et koalitionsløfte), kan farver bruges mere neutralt til at henvise til hele koalitionen – for eksempel rød-grøn alliance, blå-grøn alliance eller som i Tysklands Jamaica-koalition.
Socialistiske partier bruger ofte en rød rose som emblem – og gerne holdt i en knyttet hånd. Kommunistiske partier bruger ofte en hammer, et segl eller begge. Symboler kan tilsvarende være vigtige, hvis analfabetisme er udbredt. Ved Kenyas forfatningsvalg i 2005 brugte de støttende partier en banan som symbol, mens de modsættende partier brugte en appelsin.
I løbet af det 19. og 20. århundrede blev mange politiske partier organiserede internationalt med andre partier, der fulgte samme politiske linje. Vigtige eksempler er International Arbejderbevægelse (også kaldet Første Internationale), Socialistisk Internationale (også kaldet Anden Internationale), Kommunistisk Internationale (også kaldet Tredje Internationale) samt Fjerde Internationale, der alle er arbejderpartier, eller Liberal International (gul) og International Demokratisk Union (blå). Grønne partier i hele verden har for nylig dannet Global Green-netværket.
For baggrundsinformation om politiske partier i forskellige lande, se Politiske partier efter land.
For baggrundsinformation om politiske partier i Danmark, se Politiske partier i Danmark.

Pomorhandel (af russisk: поморье, pomorje; po "ved" og more "hav"; "området ved havet", samme ord som ligger til grund for Pommern) eller russehandel er benævnelsen på en handelsforbindelse mellem pomorerne i Nordvestrusland og folket langs kysten af Nordnorge så langt sydpå som til Bodø. Denne handel foregik fra 1740 og frem til den russiske revolution i 1917.
Pomorhandelen var i udgangspunktet en byttehandel mellem folk i nordområderne, med kornprodukter fra Rusland mod fisk fra Nordnorge som hovedhandelsvarer. Efterhånden udviklede dette sig til at blive en pengehandel, og faktisk blev rubelen brugt som valuta flere steder i Nordnorge. Pomorhandelen var af stor betydning både for nordmænd og russere. Handelen foregik ved, at russiske pomorer fra Hvidehavsegnene og Kolahalvøen kom sejlende til fjordbygder og handelspladser langs kysten af Nordnorge. Pomorerne var dygtige handelsmænd og søfarere, og de udforskede også områderne omkring Hvidehavet. I tillæg til at de sejlede vestover med handelsvarer, etablerede de også en handelsrute østover forbi Uralbjergene til Nordsibirien.
Handel mellem russere og nordlændinge har en lang historie, og den er kendt helt fra vikingetiden. Allerede fra tidsrummet 870-890 kendes en beretning ved Ottar fra Hålogaland om en rejse, han foretog fra Hålogaland i Nordvestnorge til Gandvík (Hvidehavet). Der er nogen usikkerhed om hvor langt, Ottar nåede på sin rejse og om den havde handelsformål. Rejser til Hvidehavet nævnes også i Heimskringla. Snorri Sturluson fortæller i Haralds saga hárfagra (sagaen om Harald Hårfagre) blandt andet, at Haralds søn Erik Blodøkse efter hærgninger i Baltikum, Danmark, Nordtyskland og Frisland samt i Skotland, Wales, Irland og Frankrig rejste nordpå: "Så sejlede han nordpå til Finmark og hele vejen til Bjarmaland, hvor han udkæmpede et stort slag og vandt sejr". Det er formentlig samme begivenhed, der findes omtalt kapitel 37 i Egils saga Skallagrímsonar (Egil Skallagrimsons saga), hvori det oplyses, at: "Eirik kæmpede et stort slag ved Dvina i Bjarmaland og var sejrrig som kvadene om ham fortæller. På den samme ekspedition mødte han Gunnhild, datter af Ozur Toti, og bragte hende med sig hjem". Skal man tro disse tidlige beretninger, var det ikke just fredelige handelsforbindelser, der prægede kontakten mellem nordmænd og befolkningen ved Hvidehavet på overgangen mellem vikingetid og middelalder. Måske er dette forklaringen på, at ingen af de senere kendte handelspladser har kunnet dateres tilbage til 9. eller 10. århundrede. Medvirkende kan tillige være, at befolkningen næppe var bofast. Først i det 11. og 12. århundrede kendes skattefund, begravelser, bosættelser og løsfund fra Savernaja Salma, Sidorovskaja Buchta, Inderka og Kuzomen på Kolahalvøen og Kem, Filippovskie Sadki, Anzerskij Ostrov, Arkhangelsk, Gorekyj Most, Erpin Pudas og Sumozero ved Hvidehavets vestlige og sydlige kyster.
Fra 11. til 13. århundrede synes en tidlig handel at have blomstret mellem befolkningerne i Nordnorge og omkring Hvidehavet. Skind, pelse og edderdun blev købt fra samerne eller befolkningen ved Hvidehavet og eksporteret til det europæiske marked til gengæld for luksusvarer som vin, honning og klæde. Henimod slutningen af 1100-tallet skete der imidlertid vigtige politiske forandringer, som bidrog til at bringe denne tidlige samhandel til ophør: På dette tidspunkt synes Republikken Novgorod at have udstrakt sin overhøjhed helt op til Hvidehavet og Kolahalvøen, og Novgorod var ikke interesserede i en direkte samhandel over ishavet men foretrak, at al handel skulle ske via byen selv. I forlængelse heraf indgik Novgorod og den noske konge i 1252 en aftale, der skulle forhindre overfald på deres respektive repræsentanter, som virkede i området for at skaffe pelse. Desuden begyndte Hanseforbundets medlemmer at indfinde sig i Norge, hvor Bergen og fiskehandelen blev midtpunkt for forbundets virksomhed. I forlængelse heraf bestræbte norske konger sig på at sikre sig kontrollen med handelen. Allerede i 1294 blev det i handelsprivilegierne for Hansastæderne fastslået, at de skulle handle i byerne og ikke måtte sejle forbi Bergen nordpå, og i 1316 nedlagde kong Håkon 5. Magnusson forbud mod handel i nordområderne for udenlandske købmænd. I 1384 blev det forbudt befolkningen i Nordnorge og på det nordlige Vestlandet at føre deres varer til salg andre steder hen end til Trondhjem, Vågan og andre mindre handelspladser, som der var tradition for. Vågan skulle fungere som handelsknudepunkt i Nordnorge (Finnmark og Hålogaland), og Bergenkøbmændene, som i 1361 fik stadfæstet deres ret på at handle frit alle steder både nord og syd i landet, fik nu udtrykkeligt pålæg om at holde sig til Vågan i Nordnorge. Bestemmelsen afspejler formodentlig., at man hidtil havde handlet i fjorde og fiskevær, og det vides ikke i hvilken udstrækning, den nye begrænsning blev overholdt. Frem til reformationen i 1537 havde ærkebispen i Trondhjem kontrol over handelen mellem Nordnorge og hanseaterne i Bergen, skønt hanseaterne forsøgte at omgå forbuddet ved at drive handel på Nordnorge gennem stråmænd. Fra omkring 1420 begyndte nordmænd i Bergen imidlertid helt at overtage nordhandelen, hvilken blev befordret af oprettelsen af nye fiskevær nord for Andenes og østpå langs finnmarkskysten. Resultatet var, at hanseaternes handel sygnede hen og næsten forvandt. En bivirkning af Bergens og Trondhjems voksende handel på Nordnorge var, at pomorhandelen svandt i betydning.
Et fornyet opsving i handelen skete først, da først engelske og siden hollandske søfarende søgte efter nordøstpassagen og derved fik kontakt med russerne ved Arkhangelsk. En handel kom i gang, senere fremmet på grund af ishavets rige fiskeri, som bragte folk fra nær og fjern til fiskepladserne ved Kolahalvøens nordkyst. Handlende fulgte hurtigt efter, og da fiskeriet efter nogen tid igen aftog i betydning, fordi man nu fiskede i Vesterhavet og andre steder, fortsatte samhandelen, nu mest på russernes - pomorernes - initiativ.
I 1547 fik købmænd i Trondhjem ret til at handle på lige fod med borgere i Bergen (hvis handelsret blevet fastslået i 1560) på "Nordlandene", og i 1580 gav en herredagsdom borgerne i de to byer i fællesskab eneret på Nordnorge-handelen. Der indkom rapporter om russiske købmænd, som drev ulovlig handel i Nordnorge fra slutningen af 1600-tallet. Nordlændinge, som handlede med russerne, kunne straffes ved, at handelsborgerne i byerne i Sydnorge kunne nægte dem vinterforsyninger.
Via fyrstedømmet i Novgorod drev russerne handel med søsamerne i Nordnorge fra middelalderen og frem til begyndelsen af 1600-tallet. Jektefarten (en jekt er en stor, bred sejlskude uden fast dæk) fra Nordnorge til Bergen og Trondhjem foregik i forsommeren, hvor produkterne fra vinter- og vårfiskeriet (hovedsagelig tørfisk af torsk) blev opkøbt og sendt sydover. De seks uger fra 10. juli til 20. august blev kaldt "makketid", fordi fisken i denne periode ikke var så holdbar, og i sommermånederne havde fiskerne ikke afsætning på fisken sydover. Dette var noget russerne fandt ud af at benytte sig af. De kom vestover i makketiden og købte fisk; enten færdigtilvirket tørfisk eller saltfisk, eller også nedsaltede de fisken selv i lastrummet på deres lodjer (russiske jekter). I Rusland var der stor efterspørgsel efter fisk på grund af den russiske kirkes hyppige fastedage, hvor det kun var tilladt at spise fisk og vegetarmad. Fisken blev fragtet til Arkhangelsk, som også var udskibningshavn for kornprodukterne, som blev fragtet til Nordnorge. I tillæg til skuderne fra Arkhangelsk blev der også drevet pomorhandel med skuder fra andre hvidehavshavne som Kem og Onega, og også fra mindre steder som Suma, Kolisma, Solotiza, Mudjunga, Saroka og Sjuja.
Handelsmonopolet for Bergen og Trondhjem virkede fra 1715. I Trondhjems privilegier var bestemt, at de, som deltog i nordhandelen, kunne opholde sig nord på i sommermånederne, men om vinteren skulle de bo i byen, hvilket også synes at have været tilfældet. De, som holdt krambod i Nordlandene, måtte ikke holde krambod i byen, og omvendt dem med krambod i byen var det forbudt at sejle nordpå. Fra 1728 blev handelen overdraget tre københavnske købmænd med eneret i 12 år, 1740-1745 blev handelen drevet for kongelig regning, 1746-1758 sad et kompagni inde med handelen, 1759-1764 handledes atter på kongelig regning, 1764-1774 hørte Finnmarkens handel under det almindelige Handels Compagni, hvorefter handelen atter kom under kongen. Først senere, i 1783, vedtog myndighederne i København, at der skulle åbnes for russerhandel med handelsborgere i Finnmark, og at landsdelen skulle forsynes med mel og andre varer fra Rusland i stedet for fra Danmark. Fra 1786 blev handelen frigivet.Allerede fra 1740 bredte pomorhandelen sig i Nordnorge, og fra ca 1770 kom pomorerne årligt til landsdelen med billigt rugmel ("russemel") og hvedemel. Kornet blev dyrket i området ved Volga og fragtet til købmændene ved Hvidehavet. For folk i Nordnorge var pomorhandelen i perioder afgørende for overlevelse. I 1700-tallet var der mange uår og dårlige tider for befolkningen i Norge, og rugprisen i Bergen femdobledes i løbet af 30 år. Pomorhandelen var en vigtig faktor for madtilførsel på denne tid; fiskerne fik købt billigt korn og mel, og de fik solgt fisken fra sommerfiskeriet til en god pris. Det var muligt at prutte med pomorerne, handelen havde ingen fordyrende mellemled, og der blev heller ikke betalt skat eller told til Norge af varerne. I tillæg til rug- og hvedemel, havde pomorerne også anden mad med som havregryn, salt, ærter, kød og mejeriprodukter. De førte også andre nyttige varer, som jern, tømmer, tjære, talglys, gryder, hampefibre, tovværk og lærred. I lodjerne fandtes også luksusvarer som sukkervarer, sæbe, porcelæn og træskærerkunst. På tilbagevejen fyldte pomorerne lastrummene med fisk af forskellig slags, hovedsagelig sej.
Under Andreas Peter Bernstorff gennemførtes en reformpolitik, hvis formål var at knytte Nordnorge nærmere til landets sydlige dele. I en forordning af 5. september 1787 vedgik man, at den hidtidige monopolhandel (senest forvaltet af Bergen) havde været til skade for indbyggerne i det nordlige Norge. Derfor skulle handelen på Finnmarken nu gives fri. For at "understøtte frihandelen og befordre landets opsving" skulle Nordlands amts nordligste fogderi, Senjen og Tromsø, overføres til det nyoprettede Finnmarkens amt, som desuden skulle bestå af Vest- og Østfinnmarkens fogderier. Kort tid efter fik tre steder købstadsrettigheder, og det blev tilladt handelsmænd at slå sig ned i "kræmmerleierne", hvoraf flere allerede havde været bosteder for Bergenkøbmændenes faktorer. Samtidig fik russerne fra Hvidehavsområdet nu lov direkte at handle på kræmmerleierne i Finnmarken.Ved kongelig plakat af 13. februar 1789 ophævedes købstædernes kontrol over landhandelspladserne. De skulle i fire uger om sommeren kunne drive handel med alle skibe fra sydligere egne i Norge, altså også skibe som kom for at deltage i årstidens rige fiskeri. En kongelig resolution af 5. august 1795 tillod både almue i Finnmarken og deltagere i fiskeriet, som kom fra Nordland at fra midten af juli til midten af august frit handle med de til Finnmarken ankomne russere "saavel i Kjøbstæderne som paa Kræmmerleierne og i andre Landes Havne og Fjorde, hvor Sommerfiskerie drives". I Finnmark fik flere steder nu bystatus: Hammerfest i 1787, Vardø i 1788 og Tromsø i 1794, og købmændene der fik handelsprivilegier. Handelsfriheden førte dog ikke til nogen overvældende byudvikling: endnu i 1801 havde de tre daværende købstæder i Finnmarken tilsammen blot 252 indbyggere. Hammerfest havde i 1807 9 huse og 40 indbyggere, hvoraf 4 handelsmænd.Vardø udviklede sig til at blive pomorhandelens knudepunkt i Norge, idet havnen her kunne rumme op til hundrede russiske skuder samtidig, og byen havde russisk konsulat. Tromsø fik bystatus og handelsprivilegier i 1794, og byen fik monopol på russerhandelen i Troms. I begyndelsen af 1800-tallet blev russerhandelen legaliseret syd over til Lofoten. Direkte handel med fiskerne var ikke tilladt, pomorhandelen var i første omgang forbeholdt handelsborgerne i byerne og nessekongerne på landet, så at den nye situation førte til en indskrænkning for fiskerne. Før 1789 havde myndighederne mere eller mindre set igennem fingrene med fiskernes direkte handel med russerne, men nu blev denne vanskeligere. Først i 1796 blev direkte handel mellem fiskere og russere tilladt i Finnmark, og da alene for en måned i makketiden.
Under Napoleonskrigene i begyndelsen af 1800-tallet indførte Storbritannien en handelsblokade mod Danmark-Norge, og da var pomorhandelen livsvigtig for Nordnorge. Den 18. november 1809 kom en forordning, som åbnede for direkte handel mellem fiskere og russere under krigen mellem 15. juli og 15. august på grund af en truende hungersnød. Flere russerskuder blev taget af englænderne, og mange skuder gik ikke syd over, men stoppede i Øst-Finnmark. I 1812 blokerede briterne kysten med krigsskibe, blandt andet for at standse pomorhandelen og tilførselen af varer til Norge fra Arkhangelsk. De afspærrede Hvidehavet, men et antal russiske skuder formåede alligevel at slippe ud. Det norske svar på blokaden var at befæste vigtige havne og at oprette et lokalt kystværn. I 1810 blev der etableret en egen norsk marinestyrke; Finnmarkseskadren. Dette gjorde det muligt at opretholde pomorhandelen de næste år.
Efter Napoleonskrigene blev Norge mod sin vilje forenet med Sverige i en personalunion. Handelsforholdene mellem Norge og Rusland var ikke blevet fastlagte ved Freden i Fredrikshamn i 1809, og det stod klart, at de måtte genforhandles. I denne forbindelse forsøgte man fra centralmagtens, især daværende udenrigsstatsminister Lars von Engeströms side at danne sig et overblik over hvilke hensyn, der tjente Norges økonomiske interesser bedst. Der blev derfor i 1815 - i første omgang forgæves - bedt om, at norske købmænd fremsendte deres ønsker. I 1816 fremsendte udenrigsstatsministeren en skrivelse til statsministeren Peder Anker om, at forarbejder vedrørende spørgsmålet om "Noriges handelsförhållanden med Ryssland" skulle sættes i gang. Samtidig var der fra russisk side en stærkt stigende interesse i at få spørgsmålet løst. Udgangspunktet for den svensk-norske unions politik var, at Norge så vidt muligt måtte få de samme gode vilkår, som Sverige havde. Norges finans-, handels- og tolddepartements chef Herman Wedel-Jarlsberg fremsendte den 4. december 1816 en udtalelse, hvori det blandt andet hed, at en ny traktat så vidt muligt burde indeholde samme vilkår for begge unionens riger. Norge eksporterede de samme slags varer til Rusland som Sverige foruden, at man udførte tørfisk og saltet fisk, og Norge indførte også de samme slags varer fra Rusland som Sverige. Kun Nordnorges indførsel af mel og korn fra Hvidehavets havne udgjorde en "isolerad kontakt", og det var derfor ønskeligt, at en traktat med Rusland skulle indeholde en bestemmelse, der udtrykkeligt sikrede denne indførsel fra det nordlige Rusland af en vis mindste mængde af korn. I Stockholm indgik disse ønsker i en sammenfatning, der skulle danne grundlag for forhandlingerne.De besvarelser, der indkom fra norske købstæder, indeholdt tilsvarende betragtninger. Således ønskede Kristiania i sit svar, at der skulle gives Norge ret til at indføre 70.000 tønder rug og 30.000 tønder byg. Drammen anførte ligeledes, at der til Nordnorges forsyning skulle kunne indføres korn fra Arkhangelsk på norske fartøjer helst uden eller kun mod en beskeden eksporttold. Skete eksporten med russiske skibe, skulle en mestbegunstigelsesbestemmelse bringes i anvendelse. Til gengældt skulle russerne fra Norge have lov til at udføre tørfisk og saltet fisk til stærkt nedsatte toldsatser. Trondhjem ønskede, at den russiske regering skulle tillade udførsel af 20.000 tjerverts rug og rugmel uden at - som hidtil - en femtedel skulle erlægges som udførselstold i Arkhangelsk. Til gengæld skulle russerne have lov til at fra Norge udføre tørfisk, saltet fisk, hvalolie og pelsvarer. Af hensyn til pomorhandelen skulle alle steder i handelstraktaten, hvor Ruslands havne i Østersøen var nævnt, tilføjes "och vid Vita havet". Ethvert russisk skib, som bragte varer til Finnmarken, skulle kunne sælge disse varer såvel til landbefolkningen som til norske skibe, i købstæderne i løbet af fire uger og i andre havne i løbet af 14 dage. For at have varer rede i Norge om foråret, når Hvidehavet blev sejlbart, skulle russerne have ret til i Hammerfest at have et oplag, kaldet "nederlag", mod en mindre transitafgift. Endelig skulle handelen sikres også under krig.
Forhandlinger mellem Sverige-Norge og Rusland indledtes i januar 1817 i Sankt Petersborg og endte med, at russiske købmænd i henhold til artikel 10 fik ret til at have varer i "nederlag" i Stockholm, Kristiansand og Hammerfest samt - i lighed med andre landes undersåtter i Karlshamn, Gøteborg og Landskrone mod, at svenske og norske købmænd fik tilsvarende rettigheder i Sankt Petersborg, Riga, Reval (Tallinn), Åbo og Helsingfors. Artikel 12 gav Norge ret til årlig at udføre op til 25.000 tjetverts korn fra havne i Hvidehavet, dog mod at erlægge en femtedel som told i Arkhangelsk. Artikel 14 gav russiske skibe fra Hvidehavet ret til lægge varer i oplag i Hammerfest mod en afgift på 2% af deres værdi ved borttransport, og artikel 15 nedsatte tolden på norsk hvalolie til det halve i det russiske riges havne. Forhandlingsresultatet bar præg af, at andre spørgsmål (fx vedrørende Norges regering og storting samt landets eksport til Vesteuropa) spillede en større rolle, og at det blot havde gjaldt om at få Nordnorges handel med Hvidehavsområdet bragt i faste rammer.I 1818 fik Bodø købstadrettigheder, og Vadsø fulgte efter i 1833 I Troms fik flere handelsmænd tilladelse til pomorhandel i 1818, og i 1839 blev direkte handel for fiskerne tilladt, men da kun på fire steder i fylket. Dette år fik også fiskere i Lofoten og Vesterålen tilladelse til direkte handel.
Handelsaftalen havde kun gyldighed til 1825 og måtte provisorisk forlænges indtil, at en ny traktat var indgået. Samtidig var der langt fra tilfredshed med traktatens vilkår. Allerede i 1818 foreslog Finnmarkens repræsentant i stortinget H.H. Meyer, at der skulle gøres indskrænkninger i russernes handelsrettigheder i det nordlige Norge. Omvendt gjorde en anden finnmarksrepræsentant, handelsmand og gæstgiver Hans Klæbo, sig til talsmand for en fuldstændig frigivelse af russernes melhandel i Finnmarken således, at denne kunne finde sted hele året. Provst i Østfinnmarken P.W. Deinböll gjorde sig til talsmand for, at russerne burde betale tiende, "hvoraf Geistligheden skal leve, Kirkerne vedligeholdes". Desuden gjorde han sig til talmand for en udvidelse af makketiden (fiskeperioden) til to måneder fra 15. juni at regne. Stortingets komite, som behandlede Deinbölls forslag, fandt, at russerne havde flere rettigheder i Nordnorge end nordmændene i Nordvestrusland og ønskede, at rettighederne blev "mere reciproqve end de for Tiden ere". Russerne på deres side ønskede, at toldafgifterne skulle nedsættes og kunne betales med papirpenge i stedet for i klingende sølvmønt. Forhandlingerne strakte sig over flere år og nåede først en ende i 1828, da en ny traktat blev indgået. De vigtigste resultater var, at eksporttolden i Arkhangelsk blev afskaffet, og at russerne gav mulighed for at ekspertere op til 50.000 tjetverts korn fra hvidehavshavnene.Der viste sig dog hurtigt problemer med fortolkningen. Hovedsprørgsmålet var, om "Finnmarken" betød finnmarkens amt eller kun Øst- og Vestfinnmarkens fogderier. Det endte med, at det norske finansdepartement afgjorde, at toldfriheden gjaldt for hele amtet. Kort efter gennemførtes imidlertid "Lov om Toldafgifterne i Finnmarken, eller Vest- og Østfinmarkens fogderier" af 13. september 1830. Ved denne lov ophævedes principielt frihandelen i landets nordligste provins, dog at der i § 9 gjordes en undtagelse for "de Kornvarer eller Meelsorter, som de Fiskere, der fra andre steder i Riget söge Finnmarken, derfra hjembringe i deres till Fiskeriet brugte aabne Baade", lige som en lov om handel i Vest- og Østfinnmarkens fogderier i § 9 tillod handel fra russiske fartøjer i en fire ugers periode i købstæder og 14 dage i andre havne. § 10 tillod, at råfisk i tiden 1. juli til 15. august måtte sælges til russerne mod rede varer eller fiskeredskaber, hamp, jern, korn, mel og gryn, sejldug, tjære, tovværk og træmaterialer.
En ny treårig traktat blev indgået i 1834, ratificeret af zaren den 5. juli (23. juni) og af den svensk-norske konge den 12. juli. Traktaten nedsatte indførselstolden for saltet og tørret fisk i hvidehavshavnene og gav russiske skibe fuld toldfrihed i hele Finnmarkens amt. I 1835 blev det opgjort, at der fra Finnmarkens amt var blevet udført 391 ræveskind, 365 odderskind, 9 mårskind (hvilke var samtlige udførte af disse skind), 2.172 renskind (af 6.767 skind) og 195 hvalrosskind (af 762) til Rusland. Desuden var der fra de tre fogderier eksporteret 145.000 vog fisk, heraf 37.400 vog til Rusland.
En ny traktat blev indgået for ti år den 8. maj (26. april) 1838. Den ville efter udløb automatisk blive forlænget med et år ad gangen, hvis den ikke var blevet sagt op. Ved traktaten mistede russerne deres toldfrihed i Sjenjens og Tromsø distrikter. Efter dette faldt den russiske udførsel af mel til disse distrikter og Vesterålens distrikt betydeligt. Ved "Tariffen over Afgifter af Varer og Fartøier" af 6. september 1845 blev fastslået, at for rugmel og havregryn var Finnmarken fortsat toldfri, mens der for umalet rug, havre og byg skulle betales halv toldafgift.
I midten af 1800-tallet oplevede pomorhandelen en krise under Krim-krigen. En undersøgelse af forholdene i 1839 havde vist, at de besøgende fra Nordvestrusland lod sig inddele i tre grupper: de, som fiskede ved Østfinnmarken, de, som opkøbte rå fisk hos den norske almue, og de, som tillige købte tørfisk og skind hos nordmændene. De længste russiske rejser nåede Bodø. Ifølge undersøgelsen var antallet af russiske handelsmænd blot 10-20, mens langt den største del af de handlende reelt var russiske bønder, som dårligt nok kunne leve af landbruget og derfor også medbragte korn fra sydligere egne i Rusland, som regel i form af mel, da dette var lavere beskattet med russisk eksporttold end råvarer. Set fra russisk side var skindhandelen af størst betydning, dels fordi de udgjorde et bekvemt betalingsmiddel i den de facto-bytteøkonomi, der herskede, dels optog forholdsvis lidt plads. Odder- og ræveskindene blev for en dels vedkommende reeksporteret til Kina trods modstand fra Alaskakompagniet i Sankt Petersborg. Da imidlertid 10.000 skind frit kunne indføres til Rusland fra Storfyrstendømmet Finland, blev skind købt i Norge smuglet over den svensk-finske grænse (der var ingen grænsekontrol mellem Norge og Sverige) fra Haparanda til Torneå, og derfra toldfrit videresendt til Sankt Petersborg. Om skibene konstateres det, at:
"Disse Fartøier ere høist simple og kunne i Rusland anskaffes til særdeles billige Priser, da der af Kronens Skove tilstedes Bønderne Udvisning af Tømmer til Bygning af Fartøier og Baade. De større Fartøier (Lodjer), der med Hensyn til Drægtighed kunne omtrent sammenlignes med norske Jægter, koste i Rusland ulige mindre end hvad et norsk Fartøi af samme Drægtighed her kan anskaffes for. De mindre (Kosmarer og Raschikker) kunne næppe sammelignes med de i de sydlige Norge brugelige Fragtbaade.. ..Mandskabet, der kun bestaar af Bønder, der efter gammel Sædvane, omtrent som en stor Deel af den nordlandske Almue, kun lidet passe sit Landbrug, men foretrække at flakke om - efter Omstændighederne - som Fiskere, Matroser eller Handelskarle, erholdes ulige billigere end den Hyre, som de norske Matroser sædvanlig erholde, især her i Districktet, hvor Arbeidspengene ere særdeles høie."Omtrent på samme tid skærpedes forholdene mellem Storbritannien og Rusland. En skotsk publicist, Samuel Laing, skrev bogen "A tour in Sweden in 1838; comprising Observations on the Moral, Political, and Economical State of the Swedish Nation", der blev oversat og udgivet i 1840 i Kristiania under titlen "Reise i Sverige i 1938". Heri beskrives blandt andet pomorhandelen: 
"..Fra Kola, Kandalax og Arkangel og andre Havne ved det hvide Hav komme over trehundrede russiske Skibe hvert Aar rundt Nordkap, for at fiske og handle paa Norges nordlige Kyster, hvis Beboere alene paa denne Vei forsynes med deres Kornfornødenheder. Ved en Traktat i August 1828 mellem Hofferne i Petersburg og Stockholm ere de russiske Skibe fritagne for alle Afgifter i alle Havne nordenfor Tromsø, ved den 65de Grad nordlig Bredde. I tilfælde af Krig mellem England og Rusland, vilde disse Skibe og Søfolk naturligvis tage sin Tilflugt til den mere indbringende Syssel at opkapre vore Handelsskibe. Som Kapere, udrustede, bevæbnede og forsynede med Lodser fra de nordlige Dele af Norge - medens de der, inden nogle faa Timers Seilads fra vor fornemste Kysthandels Farvande, have deres Skjul, Smuthuller og Markeder for deres Priser - vilde de blive istand til at tilføie vor Handel alvorlige Saar."Denne advarsel skulle spille en rolle under Krim-krigen 1855-1856. Vestmagterne, England og Frankrig, truede med helt at blokere for handelen mellem Nordnorge og Hvidehavsområdet. Det svensk-norske "departementet for det Indre" udfærdigede den 10. marts to enslydende noter til de to landes regeringer, hvor man tilkendegav, at der var tale om en byttehandel mellem fattige norske og russiske bondebefolkninger, ikke handelsmænd, og at kun på denne måde kunne Finnmarkens indbyggere få deres melbehov dækket. I første omgang imødekom begge lande tilladelsen til, at samhandelen kunne fortsætte. Samtidig undlod Rusland at som følge af krigen lægge nogen begrænsninger på eksporten. Senere ændrede vestmagterne holdning og meddelte, at en handelsblokade ville blive indledt fra 1. august. En engelsk note dateret 21. august tilkendegav, at russerne havde misbrugt de lettelser i blokaden, som ellers var givet for Norges skyld. Senere fulgte en meddelelse om, at blokaden fra 15. september var blevet skærpet for Hvidehavet syd for Sviatoj Nos (Kolahalvøens østligste odde) og Kap Kanin (Kaninhalvøens nordvestlige odde), hvilket i praksis betød, at al forbindelse mellem Nordnorge og Nordvestrusland var blevet afskåret. Resultatet var umiddelbar korn- og melmangel i det nordligste Norge. Omfattende lån måtte gives for at indkøbe korn, mel og kartofler fra Sydnorge og transportere dem til Finnmarkens amt. Hen imod slutningen af 1855 indførte Rusland så eksportforbud for kornprodukter.Til alt held fulgte kort efter freden, men Krim-krigen havde vist pomorhandelens betydning for Finnmarken. Samtidig fik frihandelstanken sit egentlige gennembrud, og da Stortinget få år senere, den 22. juni 1863, vedtog en ny lov om Finnmarkens handel, blev det i lovens § 6 fastslået, at:
"Det skal indtil videre være russiske Fartøier fra Provindserne ved Hvidehavet och Nordishavet tilladt i Tidsrummet fra første Juli til femtende August at tilhandle sig saavel af Indbyggerne som af den øvrige i Finmarken paa Fiskeri liggende Almue Fisk i raa eller saltet Tilstand enten for Penge eller mod følgende Varer: Fiskeredskaber, Hamp, Jern, Korn, Meel, gryn, Seildug, Tjære, Tougværk og Træmaterialier. Videre ere Russerne ikke berettigede til at Kjøbe Fiskevarer af Andre end de paa Stedet Handelsberettigede. Den Afsættning af Varer, som ifølge nærværende Paragraf kan foregaa fra Russiske Fartøier, tillades ogsaa fra norske Fartøier."Korntoldsatserne nedsattes generelt i 1869, og toldtariffen af 1873 afskaffede indførselstolden på havregryn og -mel i hele Norge. Dermed lagdes grunden for pomorhandelens blomstringstid.
I midten af 1800-tallet kom for alvor opgangstider, kommunikationerne syd over blev bedre, og der blev oprettet en dampskibsrute i midten af århundredet. Det nordnorske behov for indførsel af kornprodukter aftog. Alligevel voksede pomorhandelen, som fik sin glanstid i slutningen af 1800-tallet. Handelsprivilegierne blev afskaffede omkring 1870. Gennem århundredet blev tiden for årlig samhandel gradvist udvidet. I 1874 var tidsrummet vokset til tiden 15. juni – 30. september, hvilket indebar, at man stort set udnyttede hele den tid, som Hvidehavet var isfri. En anden årsag til øgningen var, at en større andel af handelen foregik direkte mellem fiskere og russere oven i handelen mellem handelshuse i Nordnorge og Rusland. Det blev også tilladt at drive russerhandel på flere ulige steder.
Pomorernes fragtfartøjer blev moderniserede i løbet af pomorhandelens sidste periode. Lodja forsvandt i 1880'erne, og skonnerter, jekter og galeaser blev taget i brug. Munkeklosteret på Solovetskij-øerne i Hvidehavet (grundlagt i 1436), var pomorernes vigtigste religiøse center. Klosteret havde store ejendomme rundt om Hvidehavet og drev blandt andet bådebyggeri, saltudvinding og fiskeri. Klosteret ejede flere dampskibe, der deltog i pomorhandelen i begyndelsen af 1900-tallet .
I 1870 havde Tromsø besøg af 400 russerskuder, ellers kom det årligt over 300 pomorskuder med omkring 2000 mand til områderne i Nordnorge. Rusland var Norges fjerde vigtigste handelspartner omkring år 1900, og det var fortsat rugmel, som var hovedvaren.
Fra 1830'erne udviklede der sig et særegent handelssprog mellem nordmænd og russere, som er blevet kaldt "russenorsk". Sproget er ikke levende i dag, men der findes en række nedtegnelser, og sproget er overleveret i fortællinger. Sproget havde en blanding af norske, russiske, samiske, svenske, engelske, tyske og nederlandske ord. Omkring halvdelen af ordene havde en norsk oprindelse, mens 40 % var russiske. Omkring 400 ord er bevarede af sproget, det meste i form af gengivelser af samtaler mellem en nordmand og en russer, der diskuterer priser, handel, vejr og vind samt familieliv.
Nordmændene troede, at de talte russisk, mens russerne troede, at de talte norsk. Da norske forretningsmænd begyndte at sende deres børn til Arkhangelsk for at studere russisk, mistede russenorsk en del af sin anseelse.
Mange af de store handelssteder langs kysten og i fjordene i Nordnorge, som voksede frem i 1800-tallet havde pomorhandelen som forudsætning. Den førte også til andre forbindelser, blandt andet oprettede russerne en fast dampskibsrute fra Arkhangelsk til Vardø i 1875. Ruten blev tilpasset russisk turisme og sæsonarbejde i Finnmark. Folk i nordområderne fik også indblik i en anderledes kultur: te brygget på samovar, flerstemmig sang, de russiske kvinders farverige klæder og gæstfriheden i pomorskipperens lugar. De samme pomorskuder kom ofte til de samme steder år efter år, og befolkningen blev godt kendt med skipper og mandskab. Den nordnorske befolkning havde et godt forhold til russerne og handelen med dem, russerne var kendte for at være til at stole på. Ofte blev høvedsmænd og nessekonger inviteret ombord på russerskuderne og trakteret godt.
Til belysning af et russebesøg oplevet med barneøjne gengives følgende erindring:
"Så snart, russerskuderne kom, blev vi børn overlykkelige. Da vidste vi, at mor, far, vi børn og hushjælpen blev inviterede om bord. Russerne var venlige, godmodige og gæstfrie folk. Vi blev trakterede med den dejligste te, de havde, kandiserede frugter, vodka, små sibirske nødder, russer-bonbon (slik) som var indpakkede i farverigt papir, kiks, ekstra godt syltetøj (jordbær, hindbær), kringler og kavringer. Bådene var godt indrettede efter datidens målestok med salon og Kahytter. Kaptajnens salon lå bag i båden mens mandskabets lå foran. Midt i kaptajnens salon stod et langbord og på begge sider af det bænke, som var betrukkede med skind. Mandskabskosten bestod af grovbrød ("kljeba") og saltet fisk. Efter måltidet drak de noget, som heder "kvas". Det var mel blandet med surdej og vand. Når dette havde stået en tid, siede de vandet fra og drak det. Det smagte syrlig og frisk. Opholdet varede længe. Som oftest faldt vi børn i søvn, mens far snakkede russenorsk, drak te og gjorde forretninger. Oftest havde kaptajnen hele familien med, også barnepige. Jeg hørte, at nogen af fruerne benyttede nationaldragter. En kaptajn Antofioff var ofte her med hele sin familie. Men der var mange, mange andre, som jeg nu ikke husker navnene på. Jeg glemmer aldrig, at vi roede om bord i de stille, lyse sommeraftener. Lørdagsaftenerne kom matroserne på land for at holde danseopvisning, mens stedets ungdom stod eller sad rundt og så på. Så dansede da Pjotr eller Feodor så søleskvættet sprøjtede om ørerne på dem. De dansede på planker, som var lagt ud på vejen neden for gården for at beskytte en mod den værste mudder. De hoppede og spjættede og dansede på huk i de lange støvler ("bakjiler"), så sveden silede og håret flagrede i panden på dem. Mens dansen gik på det lystigste over tilje og det begyndte at gå mod midnat, kunne det hænde, at et vindue i øverste etage blev åbnet. Et hoved med sølvhvidt, bølget hår som rakte til skuldrene og skæg, som nåede til midt på brystet, stak ud. Da rungede det ud i nattestilheden: "Ruski på skip" -- på morradagsspråk (gammeldags sprog), på prinsepal på piger på land. Dette blev forstået, og på et øjeblik var det ikke et liv at se rundt huset. I stygt vejr foregik dansen i bårstue. Det hændte, at stedets unge piger blev bedt til dans, men det var få, som klarede at følge med i den voldsomme takt. Af og til fik de unge piger brev fra mandskabet. Disse breve blev lagt på tomtønner (tomme tønder) som stod nede i fjæra (forstranden), men hvem forstod bogstaverne og indholdet? I de lyse sommerkveldene kunne matroserne sidde på båddækket og spille sit hjemlands vemodige melodier på trekkspill (harmonika), mens vi unger hang rundt skuden i småbåde og forsøgte at lære os disse sange."
Efter 1910 var der mindre mel i handelen, russerne betalte fisken med kontanter. Under 1. verdenskrig blev de russiske eksportbestemmelser ændret, og frygt for tyske ubådsangreb begrænsede omfanget af pomorhandelen. Da pomorhandelen blev ophævet ved den russiske revolution i 1917, fik det negative konsekvenser for den nordnorske økonomi, og kystbygderne blev særlig hårdt ramt. Fiskerne havde ikke længere afsætning for deres sommerfiskeri. Der kom fortsat en og anden pomorskude med handelsvarer vest over langs kysten efter, at pomorhandelen officielt var afsluttet. Den sidste skude kom i 1929, med udviklingen sovjets kollektivisering og ophævelsen af privat ejendomsret samt begænsningen af købmændenes friheder.
Finn-Einar Eliassen: "Fra krise til byvekst 1500-1662" (i: Knut Helle, Finn-Einar Eliassen, Jan Eivind Myhrre, Ola Svein Stugu: Norsk byhistorie. Urbanisering gjennom 1300 år; Oslo 2006; ISBN 82-530-2882-2; s. 150-165) (norsk)
Anastasia Gorter-Grønvik. Ter-Kysten. I: Nordnorsk magasin, nr 3/4 (1998) (norsk)
Anastasia Gorter-Grønvik. Til de gamle pomorbyene i 1990-åra. Artikkelserie i Nordnorsk magasin, nr 1 (1994) – nr 8 (1993) – nr 6/7 (1993) og nr 5 (1993) (norsk)
Knut Helle: "Byveksten i Høymiddelalderen omkring 1150-1350" (i: Knut Helle, Finn-Einar Eliassen, Jan Eivind Myhrre, Ola Svein Stugu: Norsk byhistorie. Urbanisering gjennom 1300 år; Oslo 2006; ISBN 82-530-2882-2; s. 64-88) (norsk)
Knut Helle: "Folketap og urbane endringer 1350-1500" (i: Knut Helle, Finn-Einar Eliassen, Jan Eivind Myhrre, Ola Svein Stugu: Norsk byhistorie. Urbanisering gjennom 1300 år; Oslo 2006; ISBN 82-530-2882-2; s. 123-142) (norsk)
Salomon Kraft: "Nordnorge i de förenade konungarikenas handelstraktater med Ryssland" (Kungl. Vitterhets Historie och Antikvitets Akademiens Handlinger, del 88; Almqvist & Wiksell, Stockholm 1954) (svensk)
Nikolaj A. Makarov: "The land of the Beormas" (i: Janet Bately & Anton Englert (eds.): Maritime Culture of the North 1: Ohthere's Voyages. A late 9th-century account of voyages along the coast of Norway and Denmark and its cultural context; Roskilde 2007; ISBN 978-87-85180-47-6; s. 140-149) (engelsk)
Per Botolf Maurseth: "Historiske handelsstrømmer mellom Norge og Russland : betydningen av pomorhandelen fram mot første verdenskrig" (i: (Norsk) Historisk tidsskrift 1997 (norsk)
Jan Eivind Myhre: "Byene som redskaper for samfunnsbygging og arenaer for modernisering" (i: Knut Helle, Finn-Einar Eliassen, Jan Eivind Myhrre, Ola Svein Stugu: Norsk byhistorie. Urbanisering gjennom 1300 år; Oslo 2006; ISBN 82-530-2882-2; s. 273-293) (norsk)
Einar Niemi. Pomor, Norge og Russland i nord. I: P2-akademiet. E (NRK, 1996) (norsk)
Einar Niemi (red.) Pomor: Nord-Norge og Nord-Russland gjennom tusen år (Gyldendal, 1992) (norsk)
Bjørn Sogner: "De "anlagte" byer i Norge" (i: Gredhe Authén Blom (red.): Urbaniseringsprosessen i Norden 2: De anlagte steder på 1600-1700 tallet; Universitetsforlaget Oslo-Bergen-Tromsø 1977; ISBN 82-00-01664-1 ; s. 49-89) (norsk)
Tette Hofstra and Kees Samplonius: "Viking expansion northwards : mediaeval sources" (Arctic, vol. 48, no. 3, sept. 1995; s. 235-247) (engelsk)
J.W. Veluwenkamp: "The Murman Coast and the Northern Dvina Delta as English and Dutch Commercial Destinations in the 16th and 17th Centuries" (Arctic, vol. 48, no. 3, Sept. 1995; s. 257-266) (engelsk)LA-ikon
Portræt af Adele Bloch-Bauer I (også kendt som Damen i guld eller Kvinden i guld) er et maleri fra 1907 af Gustav Klimt, det første af to portrætter Klimt malede af Adele Bloch-Bauer. Det bliver omtalt som det endelige og mest repræsentative af værkerne fra hans gyldne periode.Adele Bloch-Bauer (1881–1925) var et rigt medlem af Wiens borgerskab, mæcen for og nær ven af Gustav Klimt.
Det tog Klimt tre år at færdiggøre maleriet; tidlige skitser går tilbage til 1903/4. Det måler 138 x 138 cm [54" x 54"] og er udført i olie og guld på lærred, med detaljeret og kompleks ornamentik som det ses i Jugendstilen. Klimt var medlem af Wiener Secession, en gruppe kunstnere der brød med den traditionelle måde at male på. Maleriet blev malet i Wien og bestilt af Adeles mand, Ferdinand Bloch-Bauer. Som en rig industrimand, der havde tjent sin formue i sukkerindustrien, støttede han kunsten og han begunstigede og støttede Gustav Klimt. Adele Bloch-Bauer blev den eneste model der er blevet malet af Klimt to gange, han færdiggjorde maleri nummer to af hende, Portræt af Adele Bloch-Bauer II, i 1912.
Det er blevet påstået at Adele Bloch-Bauer i sit testamente bad sin mand om at donere Klimt malerierne til det Østrigske Nationalgalleri efter hans død. Hun døde af meningitis i 1925. 
Da Nazityskland annekterede Østrig i 1938, i den operation der er kendt som Anschluss, flygtede hendes enkemand til Prag og efterfølgende til Zurich. Det meste af hans ejendom i Østrig, herunder hans malerier af Klimt, blev stjålet, og advokaten Friedrich Führer blev udpeget til at stå for salget eller afhændelsen på vegne af den tyske stat. I 1941 blev maleriet erhvervet af det Østrigske Nationalgalleri, som befinder sig i Belvedere Paladset i Wien.Ferdinand Bloch-Bauer døde i november 1945 i Zurich. I hans testamente fra 1945 udpegede han sin nevø og niecer, herunder Maria Altmann, som arvinger til hans gods.Efter administrativ modvilje fra de østrigske myndigheder, overfor hendes krav om tilbagelevering af de konfiskerede værker i 2000, sagsøgte Maria Altmann Østrig, gennem USAs retsvæsen, for at opnå ejerskab af Adele Bloch-Bauer I og andre værker fra hendes onkels samling. Eftersom Bloch-Bauers malerier var blevet i Østrig, antog den Østrigske regering den holdning, at Adele Bloch-Bauers testamente havde bestemt at malerierne skulle forblive der. Efter et retsopgør, blev det ved en bindende voldgift i 2006, af et panel af østrigske dommere, besluttet, at Maria Altmann var den rette ejer af dette, samt fire andre malerier af Klimt.I juni 2006 blev værket solgt for US$135 millioner til Ronald Lauder for Neue Galerie i New York City, på det tidspunkt var det den højeste pris for et maleri. Det har været udstillet på Neue Galerie siden juli 2006.
Maria Altmanns historie blev i 2015 dramatiseret i filmen Kvinden i guld med Helen Mirren som Maria og Ryan Reynolds som hendes advokat E. Randol Schoenberg.
Hendes historie er også blevet genfortalt i tre dokumentarfilm. Adele's Wish af filmmageren Terrence Turner, som er Altmanns grand-nieces mand, udkom i 2008. Adele's Wish indeholder interview med Altmann, Schoenberg og førende eksperter fra hele verden. Dokumentaren Stealing Klimt fra 2007 indeholdt også interview med Altmann, Schoenberg samt andre der var tæt forbundet til historien.
Værket var også med i dokumentaren The Rape of Europa fra 2006, der beskæftigede sig med det voldsomme kunsttyveri i Europa som Naziregeringen stod for under Anden verdenskrig.
Værket er også en del af Gregor Collins memoirer, The Accidental Caregiver, om hans forhold til Maria Altmann, Adele Bloch-Bauers niece. De blev udgivet 15. august 2012 og dramatiseret på scenen i New York i januar 2015.Historien om maleriet og dem der var involveret bliver dækket i detaljer i Anne-Marie O'Connors bog The Lady in Gold: The Extraordinary Tale of Gustav Klimt's Masterpiece, Portrait of Adele Bloch-Bauer, der blev udgivet 7. februar 2012.Værket og andre fortællinger om sammenstød mellem arvinger, der insisterer på at få deres arv tilbage fra deres nuværende ejere, bliver fortalt af Melissa Müller og Monika Tatzkow i Lost Lives, Lost Art: Jewish Collectors, Nazi Art Theft, and the Quest for Justice, der blev udgivet af The Vendome Press 1. september 2010.
Czernin, Hubertus. Die Fälschung: Der Fall Bloch-Bauer und das Werk Gustav Klimts. Czernin Verlag, Vienna 2006. ISBN 3-7076-0000-9
O'Connor, Anne-Marie. The Lady in Gold, The Extraordinary Tale of Gustav Klimt's Masterpiece, Portrait of Adele Bloch-Bauer. Alfred A. Knopf, New York 2012. ISBN 0-307-26564-1
Fortune article by Tyler Green about Ronald Lauder and the Neue Galerie's acquisition of the painting.

Portugals historie tager sit udgangspunkt i den tidlige middelalder. I opdagelsestiden i det 15. og 16. århundrede udviklede landet sig til en verdensmagt da det opbyggede et enormt imperium med besiddelser i Sydamerika, Afrika, Asien og Australasien. De følgende to århundreder mistede Portugal en stor del af sin velstand og status i takt med, at Holland, England og Frankrig overtog en større andel af krydderi- og slavehandelen ved at omringe eller erobre de vidt spredte portugisiske handelsposter og territorier, så landet derved havde få ressourcer at forsvare sine oversøiske interesser med. 
Tegnene på en militær nedgangstid begyndte med to katastrofale slag: Slaget ved Alcácer Quibir i 1578 og Spaniens fejlslagne forsøg på at erobre England i 1588 (Portugal var dengang i personalunion med Spanien). Landet blev yderligere svækket ved jordskælvet i Lissabon 1755, hvor store dele af hovedstaden blev ødelagt, ved landets besættelse under Napoleonskrigene og ved tabet af Brasilien i 1822. Fra midten af det 19. århundrede frem til slutningen af 1950'erne emigrerede næsten 2 mio. portugisere til Brasilien eller USA. I 1910 fjernede en revolution monarkiet, og efter en periode med republik uden succes, gik magten efter et militærkup i 1926 til et diktatur, som fortsatte indtil nellikerevolutionen i 1974, hvor landet blev et demokrati.
Portugal var blandt de første medlemmer af NATO, OECD og EFTA. Landet blev medlem af EF i 1986.
Landet Portugals navn er afledt af den gamle romerske betegnelse Portus Cale. Cale var navnet på en tidlig bebyggelse ved mundingen af Douro floden, som har udløb i Atlanterhavet i den nordlige del Portugal. Omkring 200 f.v.t. erobrede romerne den Iberiske halvø fra fønikerne under den Anden puniske krig. I den forbindelse erobrede de Cale og omdøbte den til Portus Cale. I middelalderen blev regionen omkring Portus Cale kaldt Portucale af Sveber og Visigoter. Navnet Portucale ændredes til Portugale i løbet af det 7. og 8. århundrede, og i det 9. århundrede blev navnet i vidt omfang anvendt som betegnelse om regionen mellem floderne Douro og Minho. Minhos løb skulle blive nordgrænsen mellem Portugal og Spanien. I det 11. og 12. århundrede blev Portugale allerede omtalt som Portugal.
Etymologien af navnet Cale er et mysterium, og det samme er identiteten af byens grundlæggere. Nogle historikere mener, at det var grækere, der var de første som bosatte sig i Cale og at navnet er afledt af det græske ord kallis (καλλις), 'smuk', som en reference til skønheden i Dourodalen.[kilde mangler] Andre hævder at Cale stammer fra sproget blandt Gallaeci folket som stammede fra det omgivende område (se nedenfor). Andre igen mener, at Cale er et keltisk navn, som mange andre i regionen. Ordet cale eller cala, skulle betyde 'havn', eller 'vig' og indebar at der havde været en ældre keltisk havn. Andre igen hævder, at det er stammen i Gallaecia. Endnu en teori hævder at det er afledt fra Caladunum.Uanset hvad, så er Portu delen af navnet Portucale blevet til Porto, det moderne navn for byen, som ligger på stedet, hvor den antikke by Cale lå ved mundingen af Douro. Og portvin blev betegnelsen for vin fra Douro dalen omkring Porto. Navnet Cale genfindes i dag i Gaia (Vila Nova de Gaia), en by på flodens venstre bred.
Det nuværende Portugal var beboet af Neandertaler og derpå af Homo sapiens, som strejfede omkring på den nordlige iberiske halvø. Dette var jæger og samler samfund, og selv om de ikke grundlagde velstående bosættelser, dannede de organiserede samfund. I den yngre stenalder eksperimenterede man i Portugal med at tæmme husdyr, avle korn og fiske.Tidligt i det første årtusinde før vor tidsregning invaderede adskillige bølger af kelter Portugal fra Centraleuropa og smeltede sammen med de lokale befolkning, hvorved der dannedes en række etniske grupper med mange stammer. 
I den sydlige del af landet var der nogle små halv-permanente handelsstationer ved kysten, som var grundlagt af fønikerne såsom Tavira, i Algarve.
Ifølge John Koch  Cunliffe, Karl, Wodtko, Villar og andre forskere kan den keltiske kultur have haft sit udspring i det sydlige Portugal og sydvestlige Spanien 
500 år tidligere end i Centraleuropa. Det tartessianske sprog fra Sydportugal, som John T. Koch hævder at have oversat, accepteres af et stigende antal sprogforskere, såsom Villar og Ballester m.fl. for at være det tidligste keltiske sprog.
Den første romerske invasion af den iberiske halvø fandt sted i 219 f.Kr. I løbet af 200 år blev næsten hele halvøen annekteret af det romerske imperium. Khartagerne, Roms fjende i de puniske krige blev fordrevet fra deres kolonier langs kysten. 
Den romerske erobring af det, der i dag er en del af Portugal, tog flere årtier. Den begyndte sydfra, hvor romerne fandt venligtsindede indfødte i Conii. Den blev ramt af et alvorligt tilbageslag i 194 f.Kr., da der udbrød et oprør i nord. Lusitanierne og andre indfødte stammer under Viriathus fik kontrol over hele Portugal. Rom sendte adskillige legioner og sine bedste generaler til Lusitania for at nedkæmpe oprøret, men uden held. De romerske ledere besluttede at ændre strategi. De bestak Viriathus' ambassadør til at dræbe deres egen leder. Viriathus blev myrdet, og modstanden var snart ovre.
Rom etablerede en koloniadministration. I denne periode voksede velstanden i Lusitania og mange af vore dages portugisiske byer blev grundlagt. I 27 f.Kr. fik Lusitania status af romersk provins. Senere blev der dannet en nordlig provins af Lusitania – kaldet Gallaecia, med hovedstad i Bracara (nutidens Braga).
I begyndelsen af det 5. århundrede invaderede germanske stammer halvøen. Det drejede sig om sveber, vandaler og deres allierede sarmater og alaner. Kun svebernes kongerige (quader and markomanner) overlevede efter at en ny bølge af germaner – visigoterne – invaderede og erobrede hele den iberiske halvø og fordrev eller delvis assimilerede vandalerne og alanerne. Visigoterne erobrede til sidst svebernes kongerige og deres hovedstad Bracara i 584–585.
Den germanske buristamme ledsagede også sveberne i deres invasion af den iberiske halvø og kolonisering af Gallaecia (det nordlige Portugal og Galicien). Burierne bosatte sig i området mellem de to floder Cávado og Homem. Siden da har området heddet Terras de Boiro eller Terras de Bouro (buriernes land).Der er desuden fundet rester fra 5. århundrede af alanernes bosættelser i Alenquer, Coimbra og endda i Lissabon.
I foråret 711 gik islamiske maurer (fortrinsvis berbere og nogle arabere) i land nær Algeciras på den iberiske halvø, og knuste det visogotiske kongerige. Mange af de fordrevne adelige søgte tilflugt i det ubesatte asturiske højland. Herfra havde de til hensigt at generobre deres land fra maurerne.[kilde mangler] Denne generobringskrig kaldes på spansk og portugisisk for Reconquista.
I 868 generobrede og regerede grev Vímara Peres området mellem floderne Minho og Douro. Dengang kaldtes området for Portucale (dvs. Portugal).
Selv om det oprindelig var underlagt kongeriget León var Portugal ind imellem de facto uafhængigt under svage leonesiske konger.
Portugal fik sin første de jure uafhængighed (som kongeriget Galicien og Portugal) i 1065 under kong Garcia 2. På grund af feudale magtkampe gjorde portugisiske og galiciske adelige oprør. I 1072 vendte landet tilbage til kongeriget León under Garcia 2.'s bror Alfons 6. af León.
I 1095 blev Portugal næsten helt udskilt af kongeriget Galicien. Dets område bestod fortrinsvis af bjerge, moser og skove og var afgrænset mod nord af floden Minho og mod syd af floden Mondego. 
I slutningen af det 11. århundrede blev ridderen Henrik af Burgund greve af Portugal, forsvarede sin uafhængighed og sluttede Portugal sammen med Coimbra. Henrik erklærede Portugal for uafhængigt, mens der var krig mellem León og Castilien.
Henrik døde uden at opnå sine mål. Hans søn Alfons 1. overtog ledelsen af grevskabet. Byen Braga, det uofficielle katolske centrum på den iberiske halvø, stod overfor nye konkurrenter i andre regioner. Lederne i byerne Coimbra og Porto (dengang Portucale) og de gejstlige i Braga krævede uafhængighed for den fornyede grevskab.
Portugal sporer sin oprindelse til den 24. juni 1128 og slaget ved São Mamede. Alfons udråbte først sig selv til Prins af Portugal og i 1139 til den første konge af Portugal. 
Med hjælp fra en repræsentant for paven i Rom blev Portugal med Traktaten i Zamora i 1143 formelt anerkendt som uafhængig, og prinsen blev anerkendt som Dux Portucalensis. I 1179 blev Alfons af paven udnævnt til konge. Efter slaget ved São Mamede blev Guimarães Portugals første hovedstad, og herfra regerede kongen. Senere, da Portugal allerede var blevet anerkendt som selvstændigt, regerede han fra Coimbra.
I 1249-1250 blev den sydligste region i Portugal generobret fra Maurerne. I 1225 blev Lissabon hovedstad. Nabolandet Spanien afsluttede først sin Reconquista i 1492 næsten 250 år senere.Portugals landgrænser har været bemærkelsesværdigt stabile gennem tiden. Grænsen til Spanien har ligget så godt som fast siden det 13. århundrede. Traktaten i Windsor skabte en alliance mellem Portugal og England, som fortsat er i kraft. Fra tidernes morgen har fiskeri og oversøisk handel været de vigtigste erhverv. Henrik Søfarerens interesse i opdagelsesrejser kædet sammen med nogle teknologiske forbedringer, gjorde Portugals ekspansion mulig og førte til store fremskridt indenfor geografi, matematik, videnskabelig viden og teknologi ikke mindst skibsteknik.
I det 15. og 16. århundrede var Portugal en af Europas førende magter på linje med England, Frankrig og Spanien, hvad angår økonomisk, politisk og kulturel indflydelse. Selv om landet ikke var dominerende indenfor europæiske forhold, havde Portugal et omfattende handelsimperium over hele kloden støttet af et stærkt søherredømme – et thalassokrati.
Den 25. juli 1415 markerede begyndelsen på det portugisiske imperium, da den portugisiske armada afsejlede mod det rige islamiske handelscentrum Ceuta i Nordafrika med kong Johan 1. og hans dronning Phillipa af Lancaster og deres sønner Duarte (senere konge), prins Pedro, prins Henrik Søfareren (født i Porto i 1394) og prins Alfons samt den legendariske portugisiske helt Nuno Álvares Pereira. Den 21. august 1415 blev Ceuta, der ligger på Nordafrikas kyst lige overfor Gibraltar erobret af Portugal, og det sejlivede portugisiske imperium var grundlagt. Erobringen af Ceuta var blevet hjulpet af, at der siden 1411 havde raset en borgerkrig mellem muslimerne i Nordafrika. Den samme borgerkrig mellem muslimerne forhindrede at Ceuta blev generobret fra portugiserne da Muhammad 9., den venstrehåndede konge af Granada belejrede Ceuta og forsøgte at koordinere styrkerne i Marokko og forsøgte at få hjælp til belejringen fra Tunis. Det muslimske forsøg på at generobre Ceuta slog fejl, og byen forblev i det nye portugisiske imperium. Nye skridt blev snart taget, som skulle udvide imperiet. 
I 1418 blev to af Henrik Søfarerens skibe under kaptajnerne João Gonçalves Zarco og Tristão Vaz Teixeira drevet af en storm til en ø, som de kaldte Porto Santo ("Den hellige havn") i taknemmelighed over, at de blev reddet fra skibbrud. I 1419 gik João Gonçalves Zarco i land på Madeira. Den ubeboede ø Madeira blev koloniseret af portugiserne i 1420. Mellem 1427 og 1431 blev de fleste af øerne Azorerne opdaget, og disse ubeboede øer blev koloniseret af portugiserne i 1445. Ligeledes blev de Kanariske Øer opdaget af portugiserne, men Castilien gjorde indsigelse mod alle portugisiske krav på øerne, og derfor blev der ikke gennemført nogen portugisisk kolonisation. Øerne blev senere en del af det spanske imperium.I 1434 rundede Gil Eanes Kap Bojador, syd for Marokko. Rejsen markerede begyndelsen på den portugisiske udforskning af Afrika. Indtil da vidste man ikke meget i Europa om, hvad der lå syd for forbjerget. I slutningen af det 13. århundrede og begyndelsen af det 14. århundrede omkom de som forsøgte at udforske området, hvilket gav anledning til myter som søuhyrer. Det kom til tilbageslag. I 1436 anerkendte paven at de Kanariske Øer skulle tilhøre Castilien, de havde tidligere tilhørt Portugal. Ligeledes blev portugiserne besejret, da de i 1438 forsøgte at erobre Tanger. 
Portugiserne gav imidlertid ikke op. I 1448 blev der bygget et vigtigt fæstningsværk på øen Arguim ud for Mauritaniens kyst. Det fungerede som handelspost i handelen med Afrika. Nogle år tidligere var det første afrikanske guld blevet bragt til Portugal, uden om de arabiske karavaner, som krydsede Sahara. Nogle år senere udforskede karaveller Guineabugten, hvilket førte til opdagelsen af adskillige ubeboede øer: Kap Verde, Fernão Póo, São Tomé, Principe og Annobón. Den 13. november 1460 døde Henrik Søfareren. Han havde været den drivende kraft bag alle de portugisiske opdagelser indtil da. Lige efter Henriks død fulgte der en pause i opdagelserne, men Henriks støtte til opdagelsesrejser havde vist, at der var fortjeneste, at hente i den handel som fulgte efter opdagelsen af nyt land. Da opdagelsesrejserne blev genoptaget, var det private købmænd, som førte an i bestræbelserne på at udvide handelsruterne ned langs Afrikas kyst. I 1470'erne nåede portugisiske handelsskibe til Guldkysten.
Endelig erobrede portugiserne Tanger i 1471 efter mange års forsøg. 11 år senere blev fæstningen São Jorge da Mina bygget i byen Elmina ved Guldkysten i Guineabugten. Christoffer Columbus var om bord på den flåde af skibe, som førte materialer og byggearbejdere til Elmina på denne rejse i december 1481. I 1483 nåede Diogo Cão til Congofloden og udforskede den.
I 1484 afviste Portugal officielt Christoffer Columbus' ide om at sejle vest på til Indien, fordi den forekom usandsynlig. Nogle historikere har hævdet, at portugiserne allerede havde udført temmelig præcise beregninger af, hvor stor jorden var, og derfor vidste, at det ville kræve en meget længere rejse at nå til Indien ved at sejle mod vest end ved at sejle mod øst; men dette spørgsmål er stadig omstridt[kilde mangler]. Således begyndte den langvarige strid, som til sidst blev løst ved underskrivelsen af Traktaten i Tordesillas med Spanien i 1494. Traktaten opdelte den stort set uopdagede verden ligeligt mellem spanierne og portugiserne langs en nord-sydgående meridian 370 mil eller 1.770 km vest for Kap Verde øerne, således at alt land mod øst tilhørte Portugal og alt land mod vest tilhørte Spanien.
En bemærkelsesværdig bedrift var rundingen af Kap det gode Håb som Bartolomeu Dias gennemførte i 1487. Rigdommene i Indien var hermed indenfor rækkevidde. Navnet på dette forbjerg skyldes muligheden for en givtig handel på østen. I 1489 overdrog kongen af Bemobi sit rige til portugiserne og blev kristen. Mellem 1491 og 1494 udforskede Pêro de Barcelos og João Fernandes Lavrador Nordamerika. Samtidig nåede Pêro da Covilhã til Ethiopien over land. Vasco da Gama sejlede til Indien og ankom til Calicut den 20. maj 1498, og vendte tilbage til hæder i Portugal året efter. Jerónimosklosteret blev bygget og indviet til opdagelsen af søvejen til Indien.
I foråret 1500 satte Pedro Álvares Cabral sejl fra Kap Cape Verde med 13 skibe og deres besætninger og en række adelige heriblandt Nicolau Coelho, Bartolomeu Dias og hans bror Diogo, Duarte Pacheco Pereira (forfatteren af Esmeraldo), 9 præster og ca. 1.200 mand. Fra Kap Verde sejlede de mod sydvest over Atlanten. Den 22. april 1500 fik de land i sigte. De gik i land og tog landet i besiddelse for Portugal. Dette var kysten af det, som senere blev den portugisiske koloni Brasilien.Det egentlige mål med ekspeditionen var imidlertid at åbne handelsruter over havet til rigerne mod øst. Handelen med Østen havde i praksis været afskåret siden Konstantinopels fald i 1453.
Derfor undlod Cabral at udforske den brasilianske kyst og sejlede mod sydøst tilbage over Atlanten og rundt om Kap det gode Håb. Cabral nåede Sofala på Afrikas østkyst i juli 1500. Senere blev der i 1505 grundlagt et portugisisk fort her, og landet omkring fortet blev til den portugisiske koloni Mozambique. Derpå sejlede de mod øst og gik i land i Calicut i Indien i september 1500. Her købte de peber og åbnede derved for europæisk handel over søvejen med rigerne i Østen. Den islamiske besættelse af Konstantinopel var ikke længere en barriere mellem Europa og Østen. Ti år senere i 1510 erobrede Afonso de Albuquerque Goa på Indiens vestkyst efter forgæves at have forsøgt at erobre og besætte Calicut militært.Hermed blev portugiserne de første som for alvor indledte det vi i dag kalder globalisering.
João da Nova opdagede Ascension i 1501 og Sankt Helena i 1502; Tristão da Cunha var den første som fik øje på det øhav, som stadig bærer hans navn i 1506. I 1505 var Francisco de Almeida beskæftiget med at forbedre den portugisiske handel med Fjernøsten. Derfor sejlede han til Østafrika. Adskillige små islamiske stater langs kysten af Mozambique, Kilwa, Brava og Mombasa blev ødelagt eller blev undersåtter eller allierede af Portugal. Almeida sejlede derpå til Cochin, sluttede fred med den lokale regent og byggede et fort af sten.
De to millioner portugiserne regerede et enormt imperium med mange millioner indbyggere i Amerika, Afrika, Mellemøsten og Asien. I 1514 var portugiserne nået til Kina og Japan. I det indiske ocean opdagede et af Cabrals skibe Madagaskar (1501), som blev delvis udforsket af Tristão da Cunha (1507). Mauritius blev opdaget i 1507, Socotra blev besat i 1506 og samme år besøgte Lourenço de Almeida Ceylon.
I det Røde Hav var Massawa det nordligste punkt, som blev anløbet af portugiserne indtil 1541, hvor en flåde under Estevão da Gama trængte helt op til Suez. Hormuz Ø i den Persiske Bugt, blev erobret af Afonso de Albuquerque i 1515, og han indledte også diplomatiske forbindelser med Persien. I 1521 erobrede en styrke under Antonio Correia Bahrain og indledte hermed en periode på næsten 80 år med portugisisk styre i den Persiske Bugts øhav.
På det asiatiske fastland blev de første handelsstationer grundlagt af Pedro Álvares Cabral ved Cochin og Calicut (1501). Af større betydning var erobringerne af Goa (1510) og Melaka (1511) ved Afonso de Albuquerque samt erhvervelsen af Diu (1535) ved Martim Afonso de Sousa. Øst for Melaka sendte Albuquerque Duarte Fernandes af sted som udsending til Siam (nu Thailand) i 1511, og sendte to ekspeditioner til Molukkerne (1512, 1514), som grundlagde de portugisiske besiddelser i det Malayiske Øhav. Portugiserne grundlagde deres base på "Krydderiøerne" på øen Ambon. Fernão Pires de Andrade besøgte Canton i 1517 og åbnede handelen med Kina, hvor portugiserne i 1557 fik tilladelse til at besætte Macau. Japan, som ved et tilfælde var blevet nået af tre portugisiske købmænd i 1542, tiltrak sig snart et stort antal købmænd og missionærer. I 1522 lykkedes det, et af skibene i den ekspedition Ferdinand Magellan havde organiseret i spansk tjeneste, at gennemføre den første jordomsejling.
I slutningen af det 15. århundrede forviste Portugal nogle sefardiske jøder sammen med de flygtninge, som ankom fra Castilien og Aragonien efter 1492. Desuden blev mange jøder tvunget til at konvertere til katolicismen og forblev i landet som konvertitter. Mange blev i hemmelighed ved med at være jøder med fare for at blive ramt af den portugisiske inkvisition. I 1506 blev 3.000 konvertitter massakreret i Lissabon.
Mens han førte krig i Marokko døde den unge kong Sebastian den 4. august 1578 uden at efterlade sig en arving, og uden at hans lig blev fundet. Hans død førte til en strid om arvefølgen i Portugal. Den døde konges aldrende grandonkel, kardinal Henrik, blev konge. Imidlertid døde Henrik blot to år senere den 31. januar 1580. Portugal var bekymret over opretholdelsen af sin uafhængighed og søgte hjælp til at finde en ny konge. Filip 2. af Spanien var på mødrende side barnebarn af kong Emanuel 1., og på det grundlag krævede han den portugisiske trone. Hans modstander var António, Prior af Crato, den illigitime søn af en af Emanuel 1.'s yngre sønner. Som følge heraf invaderede Spanien Portugal efter Henriks død, og den spanske konge blev til Filip 1. af Portugal i 1580 og det spanske og det portugisiske imperium kom under fælles styre. Dette førte imidlertid ikke til en afslutning på modstanden mod spansk styre. Prioren af Crato holdt ud på Azorerne indtil 1583, og forsatte med aktivt at genvinde tronen indtil sin død i 1595.
Bedragere hævdede at være kong Sebastian i 1584, 1585, 1595 og 1598. "Sebastiantisme" myten om at den unge konge vil komme tilbage til Portugal en skønne dag, har holdt sig indtil nyere tid.
Efter det 16. århundrede oplevede Portugal et gradvist fald i sin rigdom. Portugal var officielt en selvstændig stat, men i virkeligheden blev landet regeret af spanierne fra 1580 til 1640. Consejo de Portugal var ikke mere uafhængigt end, at det var en af de vigtigste administrative enheder, som det castilianske monarki rådede over, og juridisk var på linje med Consejo de Indias.Sammenlægningen af de to riger gjorde at Portugal ikke længere kunne føre en uafhængig udenrigspolitik, og Spaniens fjender blev også Portugals. England havde været Portugals allierede siden Traktaten i Windsor i 1386. Krig mellem Spanien og England førte til en forværring af forholdet til Portugals ældste allierede og tabet af Hormuz Ø. Fra 1595 til 1663 førte den Hollandsk-portugisiske krig til invasioner af mange lande i Asien og gener for handelen i Japan, Afrika og Sydamerika. I 1624 erobrede hollænderne Bahia, hovedstaden i Brasilien. I 1630 erobrede hollænderne Pernambuco i det nordlige Brasilien. Traktaten i 1654 returnerede Pernambuco til portugiserne. Både englænderne og hollænderne fortsatte med at prøve at få kontrol over såvel den atlantiske slavehandel som handelen med krydderier i Fjernøsten.
Det hollandske indfald i Brasilien var langvarigt og besværligt for Portugal. Hollænderne erobrede en stor del af den brasilianske kyst herunder Bahia, Salvador, Recife, Pernambuco, Paraíba, Rio Grande do Norte, Ceará og Sergipe, mens hollandske kaperskibe opbragte portugisiske skibe i både Atlanterhavet og det Indiske Ocean. Denne udvikling vendte efter en stor spansk-portugisisk militæroperation i 1625. Den blev grundlaget for tilbageerobringen af de resterende hollandsk besatte områder. De andre mindreudviklede områder blev genvundet skridt for skridt og befriet for hollandsk sørøveri i de følgende 20 år af lokal modstand og portugisiske ekspeditionsstyrker. Efter opløsningen af den Iberiske Union i 1640 genvandt Portugal kontrollen over nogle af de tabte områder i det portugisiske imperium.
Derhjemme var live roligt og alvorligt under de to første spanske konger. De opretholdt Portugals status, gav fremtrædende stillinger til portugisiske adelige ved hoffet og Portugal opretholdt egen lovgivning, valuta og administration. Det blev endda foreslået at flytte den spanske hovedstad til Lissabon. Senere forsøgte Filip 4. at gøre Portugal til en spansk provins og portugisiske adelige mistede indflydelse. Af denne grund, samt på grund af det generelle pres på den spanske krones finanser under Trediveårskrigen, blev hertugen af Braganza, som tilhørte den portugisiske højadel og var efterkommer af kong Emanuel 1. den 1. december 1640, udråbt som kong Johan 4. og uafhængighedskrigen mod Spanien begyndte. Guvernørerne i Ceuta anerkendte ikke den nye konge og forblev tro mod Spanien. Selv om Portugal stort set havde opnået sin uafhængighed fortsatte spanierne med at forsøge at genvinde kontrollen i de følgende 28 år og accepterede først Portugals uafhængighed i 1668.
I det 17. århundrede udvandrede portugisere i stort tal til Brasilien. I 1709 forbød Johan 5. udvandring, da Portugal havde mistet en betydelig del af sin befolkning. Brasilien blev omdannet til et vicekongedømme.
I 1738 påbegynde Sebastião de Melo, som var en talentfuld søn af en adelsmand i Lissabon, en diplomatisk karriere som Portugals ambassadør i London og senere i Wien. Den portugisiske dronning ærkehertuginde Maria Anne Josefa af Østrig, var glad for Melo; og efter hans første kones død, sørgede hun for, at han blev gift med datteren af den østrigske feltmarskal Leopold Josef, greve af Daun. Kong Johan 5. af Portugal, var imidlertid ikke tilfreds, og tilbagekaldte Melo til Portugal i 1749. Johan 5. døde det følgende år, og hans søn Josef 1. af Portugal overtog kronen. I modsætning til sin far var Josef meget glad for de Melo, og med kongemoderens godkendelse udpegede han de Melo til udenrigsminister. Efterhånden som kongens tiltro til de Melo voksede, betroede kongen ham med større kontrol over staten.
I 1755 var Sebastião de Melo blevet premierminister. Han var imponeret over den økonomiske succes han havde oplevet, mens han var ambassadør i Storbritannien, og han indførte med held en tilsvarende økonomisk politik i Portugal. Han afskaffede slaveriet i Portugal og i de portugisiske kolonier i Indien, reorganiserede hæren og flåden, restrukturerede Universitetet i Coimbra og ophævede distriminationen mod forskellige kristne sekter i Portugal.
Men Sebastião de Melos største reformer var økonomiske og finansielle. Han oprettede adskillige virksomheder og gilder til at regulere enhver økonomisk aktivitet. Han afgrænsede det område, hvori der kunne fremstilles portvin for at sikre vinens kvalitet, og det var det første forsøg på at kontrollere vins kvalitet og produktion i Europa[kilde mangler]. Han regerede med en hård hånd ved at håndhæve loven overfor alle klasser i det portugisiske samfund fra højadelen til den fattigste arbejder[kilde mangler]. Han gennemførte samtidig en gennemgribende gennemgang af landets skattesystem. Disse reformer gav ham fjender i overklassen, især blandt højadelen, som afskyede ham som en opkomling. 
Portugal blev ramt af en katastrofe om morgenen den 1. november 1755, da Lissabon blev ramt af et kraftigt jordskælv med en styrke der vurderes til 9 på Richterskalaen. Byen blev jævnet med jorden af jordskælvet og den efterfølgende tsunami samt af de brande der fulgte. Sebastião de Melo overlevede ved et tilfælde, og gav sig herefter straks til et genopbygge byen med sine berømte ord: "Hvad nu? Vi begraver de døde og bespiser de levende."[kilde mangler]Trods katastrofen blev Lissabon ikke ramt af epidemier og i løbet af mindre end et år var genopbygningen i gang. Det nye centrum i Lissabon blev udformet så det kunne modstå fremtidige jordskælv. Der blev bygget modelhuse, og effekten af et jordskælv blev simuleret ved at lade tropper marchere rundt om modellerne. Bygningerne og de store pladser i det pombalinske centrum af Lissabon er stadig en af byens turistattraktioner: de udgør verdens første jordskælvssikre bygninger. Sebastião de Melo leverede også et vigtigt bidrag til studiet af seismologi ved at udforme et spørgeskema, som blev sendt til alle sogne i landet.
Efter jordskælvet gav Josef 1. sin premierminister endnu mere magt og Sebastião de Melo blev en magtfuld fremskridtvenlig diktator. Efterhånden som hans magt voksede, blev hans fjender mere talrige, og bitre stridigheder med højadelen blev mere hyppige. I 1758 blev Josef 1. såret under et mordforsøg. Távora familien og hertugen af Aveiro var indblandet og blev henrettet efter en hurtig retssag. Jesuitterne blev udvist af landet og deres rigdomme konfiskeret af kronen. Sebastião de Melo viste ingen nåde og retsforfulgte alle involverede, selv kvinder og børn.[kilde mangler] Det var det endelige skridt, som brød aristokratiets magt og sikrede ministerens sejr over sine fjender. På grund af hans hurtige løsning udnævnte Josef 1. sin loyale minister til greve af Oeiras i 1759.
Efter Távoraaffæren var der ingen opposition mod den nye greve af Oeiras. Han blev adlet til markis af Pombal i 1770 og regerede i praksis Portugal indtil Josef 1. døde i 1779. Historikere har hævdet, at selv om Pombals "oplysningstid" nok var langtrækkende, var den primært en metode til at udvide enevælden på bekostning af personlig frihed og især et instrument til at knuse opposition, undertrykke kritik og fremme kolonial økonomisk udnyttelse samt udvidelse af bogcensuren og konsolidere personlig kontrol og profit.Den nye regent, dronning Maria 1. af Portugal, kunne ikke lide markisen (Se Távoraaffæren), og forbød ham at nærme sig mere end 30 km fra hende, og begrænsede herved hans indflydelse. 
I 1762 forsøgte Frankrig og Spanien at tvinge Portugal til at slutte sig til den Bourbonske familiepagt ved at hævde, at Storbritannien var blevet for mægtig i Syvårskrigen. Josef afviste dette og hævdede, at hans alliance med Storbritannien fra 1704 ikke udgjorde nogen trussel.
I foråret 1762 invaderede spanske tropper Portugal nordfra og trængte frem til Douro, mens en anden kolonne erobrede Almeida og truede med at rykke mod Lissabon. Ankomsten af en styrke britiske tropper reddede Portugal fra nederlag[kilde mangler], blokerede den spanske fremrykning og drev de spanske tropper tilbage over grænsen efter slaget ved Valencia de Alcántara. Ved Traktaten i Paris i 1763 indvilligede Spanien i at tilbagelevere Almeida til Portugal.
I 1807 nægtede Portugal at gå ind på Napoleon Bonapartes krav om at tilslutte sig kontinentalspærringen, som var en embargo mod britiske varer. Det førte til en fransk invasion under general Junot, og Lissabon blev erobret den 8. december 1807. Britisk intervention i Krigen på Den iberiske Halvø genoprettede Portugals uafhængighed efter at de sidste franske tropper var blevet fordrevet i 1812. Krigen kostede Portugal Olivença, som nu tilhører Spanien. Rio de Janeiro i Brasilien var den portugisiske hovedstad mellem 1808 og 1821. I 1820 kom det til opstande blandt forfatningstilhængere i Oporto (24. august) og Lissabon (15. september). Lissabon blev igen hovedstad i Portugal, da Brasilien erklærede sig uafhængigt af Portugal i 1822.
Da Johan 6. døde i 1826 førte det til en arvefølgekrise. Hans ældste søn Pedro 1. af Brasilien, blev en kort overgang Peter 4. af Portugal, men hverken portugiserne eller brasilianerne ønskede et fælles monarki, og derfor abdicerede Peter fra den portugisiske trone til fordel for sin 7 årige datter, Maria 2. da Glória, på den betingelse, at når hun blev myndig, skulle hun gifte sig med hans bror, Mikael.[kilde mangler] Utilfredshed med Peters forfatningsreformer førte til at den "enevældige" fraktion af landejerne og kirken udråbte Mikael til konge i februar 1828. Dette førte til de Liberale krige, hvor Peter til sidst tvang Mikael til at afgive tronen og gå i eksil i 1834. Derpå satte Peter sin datter på tronen som dronning Maria 2.
I 1890 stillede den britiske regering Portugal et ultimatum, som blev afleveret den 11. januar. De tvang Portugal til at fjerne de portugisiske militærstyrker i området mellem de portugisiske kolonier Mozambique og Angola (hovedparten af vore dages Zimbabwe og Zambia). området var blevet taget i besiddelse af Portugal, som havde medtaget det på sit "lyserøde kort", men dette stred mod britiske ambitioner om at skabe en jernbaneforbindelse mellem Cairo og Kapstaden, og dermed forbinde sine kolonier fra nord til syd i Afrika. Dette diplomatiske sammenstød førte til adskillige protestbølger og bragte den portugisiske regering til fald. Det britiske ultimatum i 1890 blev dengang af portugisiske historikere og politikere anset for at være den mest skrækkelige og infame handling begået af briterne mod deres ældste allierede.
Den første republik har i de senere år mistet mange historikere til Estado Novo. Som følge heraf er det svært at give et samlet overblik over den republikanske periode, da der stadig er mange huller i kendskabet til denne periode. Hvad angår revolutionen i oktober 1910 er der gennemført en række værdifulde studier, heriblandt Vasco Pulido Valentes polemiske afhandling. Denne historiker hævdede, at den jakobinske og bymæssige karakter af revolutionen, som blev gennemført af Portugals republikanske parti, og hævdede, at partiet havde ændret det republikanske styre til et faktisk diktatur. Denne fortolkning er i modstrid med ældre vurderingen af den første republik, som et fremskridtvenligt og i stigende grad demokratisk styre, som var klart anderledes end Salazars efterfølgende diktatur.Revolutionen rettede sig straks mod den katolske kirke: kirker blev plyndret, klostre angrebet og præster og nonner blev generet. Den provisoriske regering var dårlig nok blevet etableret inden den begyndte at bruge hele sin energi på en antireligiøs politik, på trods af den katastrofale økonomiske situation. Den 10. oktober, fem dage efter udråbelsen af republikken, dekreterede den nye regering af alle klostre og alle religiøse ordener skulle undertrykkes. Alle religiøse blev udvist og deres gods konfiskeret. Jesuitterne blev tvunget til at opgive deres portugisiske statsborgerskab.[kilde mangler]En række antikatolske love og dekreter fulgte i hurtig rækkefølge. Den 3. november blev der vedtaget en lov, som tillod skilsmisse. Herefter kom der love, som anerkendte børn født udenfor ægteskab som legitime, tillod kremering, sekulariserede kirkegårde, forbød al religiøs undervisning i skolerne og forbød brug af præstekjoler. Hertil kom at ringning med kirkeklokker og afholdelse af messer var underlagt visse begrænsninger og at offentlig fejring af religiøse højtider blev forbudt. Regeringen blandede sig endda i præsteseminariernes drift og forbeholdt sig ret til at udpege professorer og fastlægge undervisningsplaner. Hele rækken af love blev udformet af Afonso Costa og kulminerede i loven om adskillelse af kirke og stat som blev vedtaget den 20. april 1911.[kilde mangler]En republikansk forfatning blev godkendt i 1911. Den indførte et parlamentarisk styre med begrænsede præsidentiale beføjelser og et parlament med to kamre. Republikken skabte dyb splittelse i det portugisiske samfund, især mellem den grundlæggende monarkistiske befolkning på landet, fagforeningerne og kirken. Selv det republikanske parti måtte opleve at dets mere moderate dele trådte ud og dannede konservative partier såsom det Portugisiske evolutionsparti og União Republicana. På trods af disse afspaltninger beholdt det republikanske parti under Afonso Costa sin dominans, ikke mindst på grund af en form for klientpolitik, som det havde arvet fra monarkiet. På grund af denne taktik blev en række oppositionsgrupper tvunget til at anvende vold for at nyde magtens frugter. Der er ikke mange nyere studier af denne periode i republikkens historie, som kaldes den 'gamle' republik. Alligevel bør man se på et essay af Vasco Pulido Valente (1997a), og det samme skete med et forsøg på at fastlægge den politiske, sociale og økonomiske kontekst, som blev gjort af M. Villaverde Cabral (1988).[kilde mangler]Det republikanske parti betragtede udbruddet af 1. verdenskrig som en enestående mulighed for at nå en række mål: fjerne truslerne om en spansk invasion af Portugal og fremmed besættelse af de afrikanske kolonier og på kortere sigt, at skabe national enighed om regimet og endda om partiet. Disse indenlandske mål blev ikke opnået, da deltagelse i krigen ikke var genstand for en national enighed og derfor ikke tjente til mobilisering af befolkning. Tværtimod skete der det modsatte: de eksisterende brudflader af politisk og ideologisk karakter blev uddybet ved Portugals deltagelse i 1. verdenskrig. Den manglende konsensus om Portugals deltagelse i krigen muliggjorde i stedet fremkomsten af to diktaturer under ledelse af general Pimenta de Castro (januar–maj 1915) og Sidónio Pais (december 1917-december 1918).
Sidonismo, også kendt som Dezembrismo gav anledning til stor interesse blandt historikere, især som følge af de elementer af modernisme, som det indeholdt. António José Telo har tydeliggjort, hvorledes dette regime havde træk af de politiske løsninger, som blev opfundet af de totalitære og fascistiske diktaturer i 1920'erne og 1930'erne. Sidónio Pais forsøgte at redde nogle traditionelle værdier, først og fremmest fædrelandet Pátria, og forsøgte at regere på en karismatisk facon. Der blev taget skridt til at afskaffe de traditionelle politiske partier og ændre den eksisterende metode til national repræsentation i parlamentet (som, hævdedes det, uddybede splittelsen indenfor fædrelandet) ved at skabe et korporativt Senat, grundlæggelsen af en et-parti stat (det nationalrepublikanske parti), samt at tildele lederen en mobiliserende rolle. Staten skabte sig en rolle, hvor den greb ind i økonomien samtidig med at den undertrykte arbejderbevægelsen og venstreorienterede republikanere. Sidónio Pais forsøgte også at genskabe den offentlige ro og hele nogle af de sår, som var skabt i den nære fortid, og dermed gøre republikken mere acceptabel for monarkister og katolikker.
Magttomrummet, som opstod ved mordet på Sidónio Pais den 14. december 1918, førte landet ud i en kort borgerkrig. Genindførelsen af monarkiet blev udråbt i det nordlige Portugal den 19. januar 1919 og fire dage senere brød en monarkistisk opstand ud i Lissabon. En republikansk koalisionsregering under José Relvas, koordinerede kampen mod monarkisterne ved hjælp af loyale hærenheder og bevæbnede civile. Efter en række sammenstød blev monarkisterne endeligt fordrevet fra Oporto den 13. februar 1919. Denne militære sejr gjorde det muligt for det republikanske parti at vende tilbage til magten, vinde valget, som blev afholdt senere på året, og opnå absolut flertal.
Det var under denne genskabelse af den 'gamle' republik at der blev gennemført et reformforsøg med henblik på at give regimet større stabilitet. I august 1919 blev der valgt en konservativ præsident – António José de Almeida (hvis evolutionistiske parti under krigen var gået sammen med det republikanske og havde dannet en ufærdig hellig union) – og hans post fik tildelt magten til at opløse parlamentet. Forbindelserne til Vatikaner, som var blevet genetableret af Sidónio Pais blev opretholdt. Præsidenten brugte sin nye magt til at løse en regeringskrise i maj 1921 ved et udnævne en liberal regering (det liberale parti var resultatet af en sammenlægning efter krigen af evolutionisterne og unionisterne) der skulle forberede det kommende valg. Disse blev afholdt den 10. juli 1921, og blev vundet af, som det sædvanligvis var tilfældet, det regerende parti. 
Den liberale regering holdt imidlertid ikke længe. Den 19. oktober blev der gennemført et militærkup under hvilket – og tilsyneladende i modstrid med kuppets ledere[kilde mangler] – en række fremtrædende konservative, heriblandt premierministeren António Granjo blev myrdet. Denne begivenhed, der blev kendt som 'blodets nat' efterlod et dybt sår i den politiske elite og i den offentlige mening. Det kunne ikke tydeligere demonstreres at republikkens institutioner var svage, og at regimet kun var demokratisk af navn, da det ikke indrømmede muligheden for et magtskifte, som var karakteristisk ved de elitære regimer i det 19. århundrede. 
Et nyvalg den 29. januar 1922 blev indledningen til en ny stabil periode. Det republikanske parti fik igen absolut flertal. Utilfredsheden med denne situation var imidlertid ikke forsvundet. Talrige beskyldninger om korruption og den tydeligvis manglende evne til at løse presserende sociale problemer sled på de mere synlige ledere af det republikanske parti samtidig med, at det gjorde oppositionens angreb mere farlige. Samtidig led alle partier i stigende grad af indre splittelse, især det republikanske parti. Partisystemet var splittet og diskrediteret. Dette ses tydeligt af det faktum at jævnlige valgsejre til det republikanske parti ikke førte til stabile regeringer. I perioden mellem 1910 og 1926 var der 45 regeringer. Præsidenternes modstand mod et-parti regeringer, intern uenighed i det republikanske parti, partiets næsten ikke-eksisterende interne disciplin og dets ønske om at samle og lede alle republikanske styrker gjorde opgaven umulig for næsten enhver regering.[kilde mangler] Mange forskellige metoder blev forsøgt, heriblandt et-parti regeringer, koalitioner og regeringer bestående af ministre udvalgt af præsidenten, men intet lykkedes. Magtanvendelse var tydeligvis den eneste mulighed for oppositionen, hvis det republikanske parti ønskede at nyde magtens frugter.I midten af 1920'erne begyndte man i ind- og udland at pege på en anden autoritær løsning, hvorved en stærk udøvende magt kunne genskabe politisk og social orden. Da oppositionens vej til magten var blokeret på forskellig vis af det republikanske parti vendte den sig i stedet mod hæren for at finde støtte. Den politiske opmærksomhed på de væbnede styrker var vokset under krigen, og mange af dens ledere havde ikke tilgivet det republikanske parti for at have sendt den ud i en krig, som den ikke ønskede at udkæmpe. For konservative kræfter syntes den at repræsentere den sidste skanse af orden imod det kaos som spredte sig ud over landet. Der blev skabt forbindelser mellem konservative personer og militærofficerer, som tilføjede deres egne politiske og korporative krav til en allerede kompleks ligning. Kuppet den 28. maj 1926 havde støtte fra de fleste hærenheder og endda de fleste politiske partier.[kilde mangler] I modsætning til december 1917 gik befolkningen i Lissabon ikke på barrikaderne for at forsvare republikken, og efterlod den hermed til hærens nåde. Der er ikke mange samlede og opdaterede studier af denne turbulente tredje fase i republikkens eksistens. Trods det er der skrevet meget om regimets krise og fald og 28. maj bevægelsen. Den første republik fortsætter med at være genstand for en intens debat. En nylig historiografisk balance udarbejdet af Armando Malheiro da Silva (2000,) udgør en god introduktion til denne debat[kilde mangler]. Der kan identificeres tre hovedfortolkninger. For nogle historikere var den første republik progressiv og i stigende grad demokratisk[kilde mangler]. For andre var den grundlæggende en fortsættelse af de liberale og elitære regimer i det 19. århundrede[kilde mangler]. En tredje gruppe vælger at sætte fokus på regimets revolutionære, jakobinske og diktatoriske natur.[kilde mangler]
Politisk kaos, strejker, dårlige forbindelser til kirken og betydelige økonomiske problemer, som var blevet kraftigt forværret af den katastrofale portugisiske deltagelse i 1. verdenskrig førte til militærkuppet den 28. maj 1926. Dette kup blev grundlaget for den 2. republik, der blev til Estado Novo i 1933, anført af António de Oliveira Salazar, som omskabte Portugal til en halvfascistisk stat. Dette udviklede sig senere til en slags et-parti korporativt regime. I 1961 var den portugisiske hær involveret i en væbnet aktion i kolonien Goa mod en indisk invasion. (Se Operation Vijay). Det førte til et ydmygende portugisisk nederlag og tabet af kolonierne i Indien. Uafhængighedsbevægelser sprang op i Angola, Mozambique og Guinea. Dermed var den portugisiske kolonikrig i gang. I denne periode var Portugal aldrig internationalt isoleret og var en af grundlæggerne af North Atlantic Treaty Organization (NATO), the Organisation for Economic Cooperation and Development (OECD) og European Free Trade Association (EFTA).
Efter Salazars død i 1970 betød udskiftningen med Marcelo Caetano et vist håb om at regimet ville åbne sig – det marceliske forår – primavera marcelista[kilde mangler]; men kolonikrigen i Afrika fortsatte, politiske fanger forblev fængslede, foreningsfriheden blev ikke genindført, censuren blev kun lempet en smule og valgene forblev med at være omhyggeligt styret. Regimet beholdt sine karakteristiske træk: censur, korporatisme med en markedsøkonomi domineret af en håndfuld aktører, fortsat overvågning og intimidering af adskillige sektorer af samfundet gennem anvendelse af et politisk politi og teknikker, som spredte frygt (såsom tilfældige fængslinger, systematisk politisk forfølgelse og endda snigmord på regimets modstandere).[kilde mangler]
Nellikerevolutionen i 1974 var et praktisk taget ublodigt venstreorienteret militærkup[kilde mangler], som førte til den tredje republik. Der blev gennemført brede demokratiske reformer. I 1975 gav Portugal uafhængighed til sine oversøiske provinser (Províncias Ultramarinas i Afrika (Mozambique, Angola, Guinea-Bissau, Kap Verde og São Tomé og Príncipe). Næsten 1 million portugisiske borgere eller personer af portugisisk afstamning forlod disse tidligere kolonier som flygtninge. Samme år invaderede og annekterede Indonesien den portugisiske provins Østtimor i Asien inden den blev selvstændig. Den massive udvandring af portugisisk militær og civile fra Angola og Mozambique førte til en periode med kaos og massive ødelæggelser i disse områder efter uafhængigheden fra Portugal i 1975. Fra maj 1974 indtil slutningen af 1970'erne forlod over 1 mio. portugisiske borgere fra Portugals afrikanske områder (fortrinsvis fra Angola og Mozambique) disse områder som fattige flygtninge – retornados. De nu uafhængige lande blev hjemsøgt af brutale borgerkrige i de følgende årtier – den angolanske borgerkrig (1975–2002) og den mozambiske borgerkrig (1977–1992) – medførte millioner af døde og flygtninge. Den asiatiske besiddelse Macau blev efter en aftale i 1986 overdraget til Folkerepublikken Kina i 1999. Portugal anvendte internationalt pres for at opnå Østtimors uafhængighed fra Indonesien, da Østtimor stadig juridisk var en portugisisk besiddelse og anerkendt som sådan af FN. Ved en folkeafstemning i 1999 stemte Østtimor for selvstændighed, og Portugal anerkendte dets uafhængighed i 2002.[kilde mangler]Koloniernes uafhængighed i 1975-76 betød afslutningen på det 560 år lange portugisiske imperium. Samtidig sluttede 15 års krig og mange portugisere vendte tilbage fra kolonierne og kom til at udgøre en betydelig del af befolkningen. Dette åbnede nye veje for landets fremtid netop som andre var blevet lukket. I 1986 kom Portugal ind i EU og forlod samtidig EFTA. Landet blev medlem af ØMU'en og fik euroen som valuta i 1999.
