
Egon Schiele (12. juni 1890 i Tulln i Østrig – 31. oktober 1918 i Wien) var den østrigske maler, som i sin eftertid regnedes blandt de største figurative malere tidligt i 1900-tallet. Blandt værkerne findes en stor del intense selvportrætter. Hans figurer er sædvanligvis vinde og skæve, noget som gør ham til en repræsentant for ekspressionismen. Hans intense og korte liv og malestil gjorde ham også til et ikon blandt tidens bohemer.
Schiele blev født i Tulln an der Donau, en lille by omtrent 40 km nordvest for Wien, hvor faren var stationsmester. Byen spillede en vigtig rolle i datidens Østrig-Ungarn som trafikknudepunkt til og fra Bøhmen, og jernbanen blev anset som fremtidens kommunikationsmiddel, særlig for varetransporten og var et symbol på industrialiseringen. Opvæksten var præget af farens tiltagende galskab og tidlige død; han døde af syfilis da Schiele var 15 år. Dette kan have sat det alvorlige og lidt dystre præg i både Schieles strøg og farver i årene fra ca. 1909 til 1915.
Faren Adolf mistede stillingen ved jernbanen allerede i 1902 på grund af "mentale forstyrrelser", og familien boede i Krems an der Donau efter 1901 og flyttede i 1904 til Klosterneuburg, midt mellem Wien og Tulln. Her gik han på en skole drevet af Stift Klosterneuburg, hvor hans tegnelærer Ludwig Strauch støttede og opmuntrede Schieles kunstneriske talent. Fra Klosterneuburg foreligger der en række skitser af byens arkitektur og prospekter af byen malet som akvareller. Måden han håndterede denne teknik på, viste hans talent.
Moren, Marie Soukoup, kom fra Krumau i Bøhmen, dengang en del af Østrig-Ungarn, og tilhørte en velstående jernbanefamilie. Schieles fadder og onkel, Leopold Czihaczek, en relativt velstående jernbaneingeniør, blev Schieles formynder efter farens død. Czihaczek var kunstelsker, men blev noget skuffet over drengens manglende interesse for videre skolegang. Men han viste forståelse for Schieles ønske om at forfølge sit kunstnertalent, som var tydeligt i en meget ung alder. Allerede i syvårsalderen kunne han sidde hele dagen og lave præcise tegninger af tog på den travle jernbanestationen, hvor de boede. Schiele viste en sikker forståelse for, hvordan skyggelægning skabte rumfølelse. Czihaczek understøttede Schiele under hele hans kunstuddannelse og i den første tid, mens han etablerede sig som kunstner.
Schiele begyndte i 1906 på kunsthåndværkskole i Wien, men allerede samme år bestod han optagelsesprøven til det prestigefyldte kunstakademiet i Wien (Akademie der Bildenden Künste Wien) og begyndte der, 16 år gammel. Han studerede tegning og maling, men reagerede mod skolens meget konservative pædagogiske tænkning, som ikke havde forandret sig de sidste 200 år. Der blev lagt vægt på teknisk perfektion og dygtighed og blev givet meget lidt plads til individualitet og originalitet. I den klassiske kunstteori blev der lagt vægt på studier af anatomisk tegning og nøgenstudier. (Skolens dokumenter viser, at en vis hr. Adolf Hitler blev afvist i 1907. Dette har ført til en misforståelse om at Hitler og Schiele kendte hinanden.)
Da han var godt begyndt på akademiet, fik han kontakt med Gustav Klimt, som var en veletableret kunstner på dette tidspunkt og den ledende repræsentant for art nouveau i Wien. Klimt fungerede som mentor og mæcen for flere lovende unge kunstnere. Han var interesseret i det nye talent, byttede tegninger med ham, skaffede ham modeller og introducerede ham for potentielle kunder. Han kom også med på Wiener Werkstätte som var et kunst- og brugskunst-arbejdsfællesskab knyttet til Wiener Secession, da impressionisterne ikke fik lov til at udstille i de officielle gallerier. Schiele havde gennem Wiener Werkstätte nogen indtægter i den tid ved design af postkort og herretøj. Særligt postkortene er stærkt influeret af Klimt og viser hvilken indflydelse han havde på Schiele i den periode.
Det virkede ikke som om at tiden ved kunstakademiet havde bidraget til Schieles udvikling, og han stoppede der allerede i 1909, midt i den periode hvor eleverne kopierede antikkens skulpturer og kunstværker. Han sluttede, før han fik nåede at få undervisning i traditionelle teknikker, og fortsatte sine studier på egen hånd og eksperimenterede med forskellige teknikker. Han malede på den tid i klare, lyse farver og arbejdede som impressionisterne ude i naturen og eksperimenterede videre med deres teknikker, noget han ikke ville have fået anledning til ved akademiet.
Klimt inviterede i 1909 Schiele til at udstille fire malerier på Wiener Kunstschau, hvor han kom i godt selskab, da der også var billeder af blandt andre Edvard Munch, Jan Toorop, Henri Matisse, Pierre Bonnard, Oskar Kokoschka, Paul Gauguin og Vincent van Gogh. 
Frigørelsen fra akademidisciplinen viste sig for Schieles vedkommende i at de menneskelige former blev vredet, og at mange af værkerne udforskede det erotiske. Det var ikke i overensstemmelse med tidsånden, men blev udforsket af den samtidige wienerlæge Sigmund Freud på hans måde. Schiele var meget fascineret af det nøgne legeme og menneskets seksualitet.
I 1909 standsede han på akademiet og dannede hurtigt sin egen Neukunstgruppe (nykunstgruppe) sammen med andre studenter, som syntes den klassiske disciplin på akademiet var for stram.
Onkelen, som havde understøttet Schiele økonomisk, var ikke særlig begejstret for hans kunstneriske udvikling og standsede
sin støtte i 1910. Det indebar, at Schliele udelukkende måtte leve af sin kunst.
På samme tid frigjorde Schiele sig også fra Klimts kunstneriske indflydelse, selv om de bevarede venskabet. Schiele udviklede i denne periode en tydeligere individuel stil, med kantede streger. Han distancerede sig yderligere fra art nouveau-stilens forfinede erotiske beskrivelser til erotik som en mere impulsstyret menneskelig handling. 
Schiele havde et tynd og præcis streg, som i tegningerne af menneskekroppen gav den en hård, skarp linje; også de runde, store dele blev kantede, noget som gav et afmagret indtryk. Kroppene er hovedsageligt tegnet i omrids, bortset fra ansigterne som har en portrætmæssig individualitet. De kropsdele, som er forbundet med seksualitet, er tydeligere tegnet. Han kunne farvelægge dele af tegningerne, men farven overlappede ikke stregerne. Han lader ofte være med at fuldføre stregen og udelader områder som betragteren må fylde selv.
I selvportrættet Siddende mandsakt fra 1910 er kroppen forlænget og er uden fødder. Den afmagrede krop lader muskulaturen træde unaturligt tydeligt frem. Den udtørrede krop får imidlertid en indre glød ved at øjne, brystvorter, navle og kønsorgan er farvet røde.
For Schiele er det stregen som angiver omridset, ikke farven. Særlig i årene 1910-1915 brugte han dystre, mørke farver; især brunt, sort og grønt, med enkelte små områder med lysere farver. Men i krigsårene blev farver lysere, og han fortsatte eksperimenter med forskellige virkninger af farven.
Schiele har et ganske bredt motivvalg, både naturlandskaber, bybilleder, træer og blomster og ikke mindst mennesker.
I perioden efter at han stoppede ved kunstakademiet i 1909 og under hans eksperimenter under påvirkning af impressionismen, malede han en række landskabsbilleder, og han prøvede som den, at fange det skiftende lys og farverne i landskabet. 
I de senere landskabsbilleder, særlig efter 1916, hvor han behandlede landskabet tredimensionelt, er det forfald og død som formidles både gennem farve og streg. Det relaterer til menneskets og individets forgængelighed. Han viste ikke en uberørt natur, men en natur præget af mennesker. Årstiderne er som oftest efterår og vinter, og han viser nøgne grene og visnende blomster: død og forfald. 
Død og forfald præger også Død By-serien med bymotiver fra Krumau og Neulengbach (se nedenfor).
Schiele malede også en række religiøs-symbolske og allegoriske figurative billeder, særligt i årene 1911-1915, og han lagde meget energi i disse beskrivelser af ofte historiske motiver. Selv om motiverne er traditionelle, som Opstandelse, Eremitter i bøn, Gravid kvinde og døden, er udtryksmidlerne nye og særprægede. De to eremitter har for øvrigt Schieles og Klimts ansigter.
Hans billeder af mennesker inkluderer både erotik og portrætter, herunder en række selvportrætter, børneportrætter, nøgenstudier – også som selvportrætter. 
Hans skildringer af unge piger er et meget hyppigt motiv hos ham. Pigerne er i tidlig pubertet og som oftest gengivet nøgne eller delvis påklædt. På nogle billeder er pigerne også seksuelt aktive. På en tegning er der en ung pige som masturberer. Det som adskiller disse billeder fra pornografi er fremstillingen af personen og mennesket i modellen, de magre, usunde kroppe, de forvirrede øjne som stirrer lige på beskueren og de voksnes seksualiserede verden, samt en usikkerhed på kunstnerens egen identitet.
Erotik er et centralt motiv hos Schiele; han bevæger sig langt udenfor den sædvanlige form for nøgenstudier. Han ønskede at bryde seksuelle tabuer og beskriver seksuel aktivitet meget direkte. I en tid hvor masturbation blev bekæmpet som skadelig, er hans afbildning af den meget provokerende, ikke mindst i selvportrætterne.
Schiele kan have haft økonomiske interesser i at lave denne type direkte erotisk kunst, da der var et marked for den i habsburgernes Wien, hvor offentlig udstilling af erotisk kunst var forbudt; disse billeder ville blive opfattet som obskøne og støde den offentlige moral. Schiele gik langt ud over, hvad hans samtid accepterede som erotiske skildringer. Hans udvikling som erotisk kunstner løb parallelt i en tid med teorier om forbuden seksualitet hos hans bysbarn Sigmund Freud som angav samtidens syn på erotik som hovedårsagen til mange af de sindstilstande, han behandlede.
Som en konkurrent til Klimts Kunstschau arrangerede Schiele med de andre kunstnere i Neukunstgruppe en udstilling i Salon Pisko i Wien. Den blev en stor publikumssucces og gjorde det lettere for kunstnerne at sælge deres værker. Udstillingen var ikke uventet meget kontroversiel. I 1912 arrangerede kunsthandleren Hans Golz en udstilling i München med Schiele. Den blev gentaget i 1915, men Schiele stillede så strenge krav, at hans fortjenesten blev meget lille.
Den sikreste måde at overleve økonomisk som kunstner i Wien på denne tid, var at male portrætter af rige kunder. Schiele arbejdede hårdt for at få opgaver og at tiltrække sig opmærksomhed fra de potentielle kunder. Både portrætterne af kollegerne Hans Massmann og Anton Peschka, denne giftede sig senere med Schieles søster Gertude, er udtryksfulde og nok beregnet til at være "reklame" for nye kunder, men han havde kun stort set kun held til at få opgaver fra en lille kreds beundrere. 
Billederne af Massmann og Peschka ligner hinanden i kompositionen: en ganske tom, abstrakt baggrund, lænestolen som den portrætterede sidder i er dekorativ, men vinkelen og selve portrættet er udformet noget forskelligt. Hovederne er gengivet ganske præcist, og de portrætteredes hænder får en fremtrædende plads. I denne periode fuldførte han 11 portrætter. De har fortsat et jugend -art nouveau-præg, men Schiele gav dem et eget udtryk gennem hændernes og kroppenes stillinger. Den tomme baggrund, den særegne kropsstilling og hændernes fremtrædende rolle kommer også tydeligt frem i portrættet af vennen Arthur Rössler.
Meget lidt er kendt om Schieles forhold til kvinder på denne tid, bortset fra at han havde et nært og godt forhold til sine søstre. Både Melanie (1886-1974) og særlig Gertrude (kaldet "Gerti") (1894-1981) sad model for ham, fra de var ganske unge. Det siger noget om det åbne forhold i familien, at Gerti kunne sidde nøgenmodel for broren gennem hele puberteten og helt frem til hans død.
Det er kendt at Schiele i 1911 var sammen med den da 17-årige Valerie Neuzil (kaldet "Wally"), som havde siddet model for ham i Wien til nogen af hans mest kendte billeder. De flyttede til Krumau, Schieles mors fødeby. Der fik de megen negativ opmærksomhed fra lokalbefolkningen, fordi de boede sammen uden at være gift. For Schiele var flytningen til den gamle middelalderby en flugt fra storbyen, og Schiele blev meget inspireret af de snævre gader og de gamle bygninger i Krumau. Han fandt ingen glæde i moderne "stenørkener".
Han tegnede en række bybilleder fra Krumau, og det var en meget produktiv periode. Han tegnede fragmenter af huse og kvarterer. Det at lave fuldstændige gengivelser anså han for meningsløst. Billederne viser derfor folketomme byer, og billederne blev en del af Død by-serien. Her virker det som om alt livet er kvalt af de sammenpressede huse og de smalle gader. Titlen Død By var inspireret af den franske digter Arthur Rimbaud. Schiele blev også selv inspireret til at skrive digte.
Men lokalbefolkningens misbilligelse af det ugifte par, ikke mindst fordi han engagerede nogen af byens unge piger som modeller, førte til at det måtte flytte. Parret drog til Neulengbach, ca. 35 km vest for Wien, hvor han også fandt inspirerende omgivelser og ikke mindst billigere ophold. Men akkurat som i Wien og i Krumau blev atelieret et opholdssted for byens ungdom, og ikke dem som blev anset for at være de mest velopdragne. 
Også her så byens befolkning med stor skepsis på det ugifte par, og i april 1912 blev han arresteret for seksuel forulempelse af en mindreårig. Han var tidligere af venner blevet advaret mod at lade børn og unge gå ind og ud af atelieret uden forældrenes tilladelse, men han havde ikke taget sig af det. Baggrunden for anklagen var en erotisk tegning, som hang i atelieret synlig for alle og enhver. Det var på denne tid ikke lovligt at vise erotiske motiver offentligt. 
Var Schiele blevet dømt for seksuelt misbrug af mindreårige havde han risikeret 5-20 års fængsel, men han slap med en advarsel og tre dages fængsel som blev anset for afsonet i de 21 dage, han sad i varetægt. Her lavede han 13 akvareller med motiver fra fængslet, som illustrerede den frygt han havde i sig, da han sad inde.
For Schiele, som netop også havde oplevet modstanden fra befolkningen i Krumau, bekræftede arrestationen og processen mod ham oplevelsen af at være omgivet af et fjendtligt og afstumpet samfund, hvor han fremstod som et offer og en fordømt outsider. Disse oplevelser gjorde, at han stadig identificerede sig mere med Vincent van Gogh, og han studerede hans arbejder indgående. 
Det kommer blandt andet frem i Schieles billede af sit værelse, inspireret af van Gogh. Her er klare forskelle: møbleringen er enklere, men mere elegant, en andet farvevalg, en anden perspektivvirkning og flader, hvor gulvet er ensfarvet og hjørnerne bare antydet. Samlet giver Schieles billede indtryk af et mere indeklemt og isoleret rum.
Da han kom tilbage til Wien i efteråret 1912, lejede han et loftsatelier i forstaden Hietzing, i Hietzinger Hauptstrasse 101. Schiele havde et meget godt år i 1913. Han foretog flere ture til Krumau og havde udstillinger i Wien, Budapest, München, Hagen, Hamburg, Breslau, Stuttgart, Dresden og Berlin. Han deltog på en international udstilling, og derved blev hans billeder vist i Rom, Köln, München og Paris. Men udbruddet af første verdenskrig i august 1914 satte en stopper for en videre lancering af ham internationalt.
Som genboer til ateliet boede søstrene Edith og Adéle Harms med deres familie. Den var en solid middelklassefamilie, hvor faren var låsesmed og havde arbejdet på en lokomotivfabrik, til han blev pensioneret i 1914. Samme år gjorde Schiele familiens bekendtskab  og året efter bestemte han sig til at droppe Wally og gifte sig med den socialt acceptable Edith. I februar skrev han til Arthur Rössler: "Jeg har tænkt mig at gifte mig, men fordelagtigt – ikke med Wally". 
Edith havde gået på klosterskole og lært engelsk og fransk. Hun forlangte at Schiele skulle bryde fuldstændigt med Wally, hvilket han gjorde. Wally tog det meget tungt, da hun havde fulgt ham i tykt og tyndt.
Ediths familie protesterede mod brylluppet, men 17. juni 1915 giftede de sig, på Schieles forældres bryllupsdag. Bryllupet blev fremskyndet, da Schiele blev erklæret kampdygtig i slutningen af maj og indkaldt som soldat til krigen allerede tre dage efter.
Første verdenskrig kom til at præge både Schieles liv og arbejde. Han blev stationeret i en afsides lejr ved Mühling, mellem Györ og Bratislava og blev anerkendt af sine overordnede for sit kunstneriske talent. Han blev aldrig sendt i kamp, men udførte en række billeder fra hverdagslivet de forskellige steder han gjorde tjeneste. Særlig var han fascineret af russiske krigsfanger som han fik anledning til at tegne.
Hans kunstsyn havde ændret sig her, den tidligere intensitet forsvandt, og han gengav krigsfangerne mere naturalistisk med sympati og respekt.
Tidligt i 1917 blev han efter ansøgning overført til Wien, til tjeneste ved det kejserlige forsyningsdepot. Schiele fik her mulighed til at fortsætte sin kunstneriske virksomhed i større grad og arrangerede udstillinger. I april 1918 blev han overført til forsvarsmuseet i Wien og fik her endnu større tjenstlig frihed. Han deltog på den 49. Wiener Secession i 1918 og udstillede her hele halvtreds arbejder, der alle hang i hovedsalen. Udstillingen var en stor succes, priserne på Schieles arbejder steg, og han fik en række portrætopgaver.
Efteråret 1918 rasede Den Spanske Syge og lige før krigen sluttede blev Edith, der var i sjette måned, syg og døde 28. oktober. Tre dage senere døde Schiele af samme sygdom, kun 28 år gammel. I de tre dage tegnede han nogle skitser af Edith, og de blev hans sidste arbejder.
En kort overgang efter Klimts død i februar 1918 var Schiele den mest betydningsfulde kunstner i Østrig. Hans udstilling i Wien i 1918 var en stor succes, og han solgte en række af billederne. Men i eftertiden kunne det virke som om han døde alt for ung til at kunne præge eftertiden. Alligevel var der stor interesse for hans billeder både i Østrig og Tyskland, i hvert fald frem til den nationalsocialistiske magtovertagelse i 1933 i Tyskland og Anschluss af Østrig i 1938. Det nazistiske kunstsyn stemplede Schiele som dekadent.
Men interessen for hans kunst varede ved, og den første udstilling af hans værker i USA fandt sted i 1945 i Galerie St. Etienne i New York. Den vakte imidlertid kun ringe opmærksomhed og i den tid, der var optaget af abstrakt kunst.
I 1954 blev en større samling som også rummede hans arkiver åbnet i Albertina i Wien. Der er desuden Schiele-museer i både Tulln og Krumau. Museet i hjembyen Tulln er i byens tidligere fængsel, som et apropos til Schieles eget fængselsophold i Neulengbach. Museet i Krumau er stærkt i kontrast til, hvor uønsket han var i byen i sine levedage.
Særlig skabelsen af Popkunst, som kom som en reaktion mod 1940- og 1950-ernes abstrakt ekspressionisme, skabte fornyet interesse for Schiele og hans samtidige. Først på denne tid var tiden moden til en bredere anerkendelse af hans arbejder. Det skete imidlertid ikke før den engelsksprogede verden fattede interesse for ham. Tidligt i 1960'erne vakte tre udstillinger i USA og en i London stor opmærksomhed, og der opstod en meget stor efterspørgsel efter hans arbejder. 
Denne interesse har holdt sig. Hans arbejder er imidlertid i varierende forfatning efter opbevaring under forhold som i mange tilfælde ikke har været de bedste.
Schiele efterlod sig omkring 300 malerier, 17 ætsninger og litografier, to træsnit, en række skulpturer og mellem 200 og 300 tegninger, akvareller og gouacher.
Jane Kallir. Egon Schiele: The Complete Works. Catalogue raisonné over alle malerier og tegninger. New York: Harry N Abrams, 1990 ISBN 0-8109-3802-2
Lewis Crofts. The Pornographer of Vienna. Biografisk roman.  ISBN 1-905847-12-2
Egon Schiele. Redigert av Inger Eri, Mai Britt Guleng & Karen E. Lerheim. Munch-museet, 2007 ISBN 978-82-90128-56-7
Leopold Museum, Vienna Leopold Museum, Wien, har en stor samling af Schieles arbejder.
Oesterreichische Galerie, Belvedere Österreichische Galerie, Belvedere, i Wien.

ELDO er en forkortelse for European Launcher Development Organisation. ELDO blev oprettet den 29. marts 1962 men den formelle aftale var først på plads i 1964. Der var seks europæiske medlemslande: Belgien, Frankrig, Holland, Italien, Storbritannien og Vesttyskland samt Australien.
Formålet var at bygge en europæisk løfteraket, ELDO-A. Storbritannien skulle bygge Blue Streak-førstetrinnet, Frankrig Coralie-andettrinnet og Vesttyskland Astris-tredjetrinnet. Satellitterne skulle udvikles i Belgien og Italien, mens Holland skulle tage sig af telemetri og fjernkontrol. Raketten skulle affyres fra Woomera i Australien.
ELDO-A, senere omdøbt til Europa-1, skulle være 31,7 m lang og veje mere end 110 tons. Det var planen, at man i 1966 skulle være i stand til at sende 1.000-1.200 kg i kredsløb 500 km over Jordens overflade. Afprøvningen af første trin gik godt, men tidsplanen skred, og i 1966 blev det besluttet at man i stedet skulle bygge en fire-trins raket, der kunne sende satellitter i geostationært kredsløb. De skulle opsendes fra Kourou i Fransk Guiana
En serie mislykkede affyringer medførte at Storbritannien og Italien forlod organisationen i 1969 og man opgav Europa-1 i 1970. I stedet begyndte man at udvikle Europa-2. Der blev kun foretaget en mislykket affyring den 5. november 1971, hvorefter projektet blev opgivet. Et mere ambitiøst projekt, Europa-3, blev sat i gang. Det blev aldrig realiseret, men det første trin kom til at danne grundlaget for den senere succesfulde Ariane-løfteraket.
Rumkapløbet kan for alvor siges at blive igangsat med opsendelsen af den sovjetiske sputnik den 4. oktober 1957. Den umiddelbarer reaktion i Vesteuropa var at stille spørgsmålstegn ved, om man overhovedet kunne deltage i dette kapløb, og i begyndelsen var der ikke udsigt til, at man kunne blive enige om en fælles løsning.I 1960-erne begyndte kapløbet om at udvikle en teknologi beregnet på udnyttelse af rummet, i første omgang opsendelsesraketter og satellitter. I 1961 dannedes en europæisk sammenslutning af virksomheder, der var beskæftiget inden for disse områder, kaldet EUROSPACE. På et tidspunkt offentliggjorde EUROSPACE en udtalelse om sin ønskede rolle for europæisk rumteknologi:
"Vesteuropas samlede udgifter til rumforskning, som dækker både nationale bevillinger og bevillinger til fælles organisationer, beløber sig til mindre end en tredivtedel af det amerikanske NASAs budget.
Hvis de europæiske nationer ikke tager sig alvorligt sammen, vil kontrollen med de operative satellitter i mange år frem i tiden overgå til USA - dette gælder for telekommunikation, television, meteorologi, navigation.
Det er muligvis rigtigt, at Europa ikke behøver at være repræsenteret inden for alle grebne af det økonomiske liv, men hvorfor overlade en hel og meget betydningsfuld sektor til USA? I fem år har den amerikanske rumforskning været inde i en uforudset og rivende udvikling. Hvis Europa helt afstår fra at slå ind på et så vigtigt område, må det fortolkes ikke blot som en økonomisk, men som en historisk kendsgerning, at man står over for verdensdelens begyndende forfald.
Med sine milliardbevillinger har NASA allerede i et par år været regnet for en af USAs nøgleindustrier. Fra og med 1970 vil de amerikanske leverancer af særligt rumudstyr og materiel af enhver slags oversvømme den øvrige verden.
Det er vigtigt at erkende, at ingen europæisk nation har gjort nogen betydningsfuld indsats inden for rumforskningen ud over nogle videnskabelige erfaringer. Et fælles europæisk initiativ er nødvendigt. Internationale telekommunikationer via satellitter organiseres nu i stor målestok. Navigationen og meteorologien følger efter. Et kapløb i rummet er i fuld gang. Medmindre hver eneste af de europæiske stater slutter bilaterale aftaler med USA og således mister deres individualitet, er behovet for en europæisk rumsammenslutning ganske åbenbart.
Denne fælles aktion bør dække alle rumforskningens mange områder. De økonomiske bevillinger, der er nødvendige for at opnå gode resultater, bør gives under forudsætning af en fuldstændig samordning, som udelukker huller og overlapninger. Det amerikanske NASA opfylder i meget stor udstrækning disse krav."
I 1961 tog briterne et initiativ, som skulle bringe et europæisk samarbejde tilveje. Briterne havde udviklet en militærraket kaldet "Blue Streak", som ikke længere kunne anvendes til sit oprindelige, strategiske formål. Man overvejede derfor, om raketten i stedet kunne bruges som første trin ved opsendelse af civile satellitter. Man rettede henvendelse til franskmændene og foreslog at indlede et samarbejde om at udarbejde et program for bygning af raketter til opsendelse af satellitter. Dette program skulle efterfølgende forelægges de øvrige lande i det daværende EF. Forhandlingerne resulterede i udarbejdelsen af en fælles plan i Strasbourg i februar 1961. Et år senere, i april 1962, undertegnede syv lande (Tyskland, Frankrig, England, Italien, Belgien, Holland og Australien) en fælles konvention om oprettelse af en europæisk organisation for konstruktion af rumfartøjer, ELDO.
Vedtagelsen af konventionen førte imidlertid ikke umiddelbart til det ønskede samarbejde. I stedet undersøgte de enkelte lande hver for sig de videnskabelige og tekniske problemer, og samarbejdet på tværs af landegrænser var minimalt. Under de efterfølgende forhandlinger fremlagde hvert land sit eget syn på spørgsmålene, hvorfor diskussionerne ikke blev tilstrækkeligt præcise og konkrete. Dette medførte yderligere forsinkelser, og konventionen trådte først i kraft i marts 1964. I konventionen siges det, at "ELDO har til opgave at lade fremstille raketter til opsendelse af rumfartøjer samt fremstille den nødvendige udrustning til sådanne fartøjers anvendelse."Programmet skulle efter konventionen indledningsvist bestå i bygningen af en raket, ELDO-A, som skulle have følgende sammensætning:
Første trin: den engelske raket "Blue Streak" (produceret af Hawker Siddeley og Rolls-Roice).
Andet trin: den franske raket "Coralie" (konstrueret af Le Laboratoire de Recherches balistiques et aérodynamiques).
Tredje trin: en tysk raket (konstrueret af Entwicklungsring-Nord).Den første serie af forsøgssatellitter skulle fremstilles i Italien, mens jordstationer til satellitstyring skulle anlægges i Belgien og telemetre med lang rækkevidde og anden jordudrustning skulle produceres i Holland. Målsætningen var, at ELDO-A skulle være i stand til at sende en satellit på mindst 800 kg i et kredsløb om jorden i 550 kms højde.Der viste sig hurtigt en række problemer som følge af manglende samarbejdsevne. Således blev alle detaljer vedrørende selve raketten bestemt uden, at de forskellige partnere var blevet orienteret om dens formål, og ligeledes var der ikke ført forhandlinger med ESRO (den europæiske organisation for rumforskning, som skulle bygge satellitter, og som udover de syv lande også omfattede Danmark, Schweiz, Spanien og Sverige).Det internationale sekretariet havde ikke fået overdraget noget reelt ansvar, manglede teknisk kompetente ansatte og havde ingen egentlig indflydelse på programmets gennemførelse. Dermed manglede der en central ledelse, der kunne træffe beslutninger, foretage tilretninger i konventionen og sikre de fornødne bevillinger. Ydermere besværliggjordes gennemførelsen af, at de enkelte lande ved dækningen af udgifterne til projektet havde tilføjet andre uvedkommende planer. Efter kort tid begyndte de enkelte lande at prioritere egne sektorer og nationale opgaver, som ikke indgik i projektet. Følgen af disse dispositioner var, at man ikke kunne holde tidsplanen. Opsendelsen, der var planlagt at ske i 1965, måtte udskydes til 1968. Dertil kom, at bevillingsbehovet voksede til det dobbelte, fra 196 millioner til 404 millioner dollar pr år. Da Frankrig ydermere blev ramt af en økonomisk krise, overvejede myndighederne, om man overhovedet skulle forblive i ELDO. Det blev foreslået at opgive projektet ELDO-A og i stedet satse på raketten ELDO-B. ELDO-B bestod i første trin af "Blue Streak" men i senere trin af flydende ilt og brint som brændstof. Dette betød, at man ville kunne sende tobbelt så tung vægt op i rummet. I løbet af foråret 1965 besluttedes det dog, efter fornyede forhandlinger, at færdiggøre programmet ELDO-A.I 1966 blev England imidlertid ramt af en økonomisk krise. Dette førte til, at englænderne nu ønskede at støtte deres nationale programmer og ikke ønskede at deltage i de internationale teknologiske samarbejdsplaner. Argumentationen var omtrent den samme, som franskmændene tidligere havde brugt, og som englænderne selv den gang havde afvist. Krisen forstærkedes af, at både USA og Sovjetunionen blandede sig med fordelagtige tilbud. USA tilbød at stille raketten "Scout" gratis til rådighed for alle stater, der ønskede at opsende satellitter til videnskabelig brug, et tilbud Frankrig gjorde brug af ved opsendelsen af den første franske satellit, FR1. Sovjetunionen opnåede en aftale med Frankrig om, at man skulle opsende en fransk satellit i 1971. En følge af Frankrigs dispositioner var, at englænderne besluttede at lave deres eget opskydningssystem for satellitter, for raketten "Black Arrow", der var forventet at være klar i 1969. Den skulle opsende britiske satellitter fra den australske base Woomera (som havde amerikansk udstyr).I slutningen af 1967 mødtes de europæiske ministre for videnskab og forskning til en "rumkonference" i Rom. Under denne fremsatte den italienske minister, Leopoldo, og den franske repræsentant to vidt forskellige syn på Europas rolle: Leopoldo mente, at "Europa skal ikke dubblere" USAs og Sovjetunionens tiltag, hvorimod franskmændene mente, at "mangelen på et europæisk program på lang sigt vil hindre opstillingen af et program på kort sigt for videnskabelig forskning og teknologi".
En serie mislykkede affyringer medførte, at Storbritannien og Italien forlod organisationen i 1969 og man opgav Europa-1 i 1970. I stedet begyndte man at udvikle Europa-2. Der blev kun foretaget en mislykket affyring den 5. november 1971, hvorefter projektet blev opgivet. Et mere ambitiøst projekt, Europa-3, blev sat i gang. Det blev aldrig realiseret, men det første trin kom til at danne grundlaget for den senere succesfulde Ariane-løfteraket.
Samlet set planlagde den europæiske opsendelsesudviklingsorganisation elleve opsendelser, hvoraf kun 10 fandt sted. Af de ni faktiske opsendelser var fire succesfulde. Fire andre opsendelser var mislykkede, og der var en opsendelse, der blev indstillet.
Den første opsendelse, F-1, fandt sted den 5. juni 1964, som kun testede første fase i lanceringen og var vellykket.Både F-2 og F-3, som fandt sted den 20. oktober 1964 og 22. marts 1965 på deres respektive datoer, testede kun den første fase igen og var begge succesfulde.Den fjerde opsendelse, F-4, fandt sted den 24. maj 1966. Denne opsendelse afprøvede kun den første fase af raketen med en dummy fase 2 og 3. Denne flyvning blev afsluttet efter 136 sekunders flyvning.
Den femte opsendelse, F-5, fandt sted den 13. november 1966. Denne opsendelse havde til formål at fuldføre den samme opgave som F-4 og var vellykket.
Den sjette opsendelse, F-6/1, fandt sted den 4. august 1967. Denne opsendelse havde en aktiv første og anden fase med en dummy tredje etape og satellit. Ved denne opsendelse blev anden fase ikke antændt og mislykkedes.
Den syvende opsendelse, F-6/2, fandt sted den 5. december 1967. Det havde til formål at gøre det samme mål som F-6/1, men første og anden fase blev ikke adskilt.
Den ottende opsendelse, F-7, fandt sted den 30. november 1968. Ved denne opsendelse var alle tre faser aktive og en satellit blev monteret. Efter anden fase blev antændt, eksploderede den tredje fase.
Den niende opsendelse, F-8, fandt sted den 3. juli 1969 og havde til formål at gøre det samme som F-7, men endte på samme måde.Den tiende opsendelse, F-9, fandt sted den 12. juni 1970 og havde alle faser aktiv med En satellit udstyret. I denne opsendelse var alle faser succesfulde, men satellitten kom ikke i bane. Efter denne opsendelse begyndte ELDO at miste midler og medlemmer og blev gradvis indfaset i ESRO for at skabe ESA.Efter at F-10 blev aflyst, blev det besluttet, at Woomera-affyringslokaliteten ikke var egnet til at sætte satellitter i geosynkron bane. I 1966 blev det besluttet at flytte til det franske sted Kourou i Sydamerika. Frankrig opsendte der efter F-11 i rummet, men den fungerer ikke efter hensigten og eksploderede, da det blev ødelagt af sikkerhedsofficeren. Årsagen til dette var en statisk udladning fra festerne, der gik ned til tredje trins sequencer og inertial naviagationscomputer, som fik det til at hænge.
Opsendelsen af F12 blev udskudt, mens en projektrevurdering blev gennemført, hvilket førte til beslutningen om at opgive Europa-designet.
ESA History Advisory Committee: A history of the European Space Agency 1958–1987, Volume 1: The story of ESRO and ELDO (=ESA special publication 1235). European Space Agency 2001, ISBN 92-9092-536-1, ISSN 1609-042X
Niklas Reinke: Geschichte der deutschen Raumfahrtpolitik. Konzepte, Einflussfaktoren und Interdependenzen: 1923–2002, München 2004, ISBN 3-486-56842-6
Jean-Jacques Servan-Schreiber: Le défi américan; 1967 (på dansk udgivet som "Den amerikanske udfordring", Gyldendals Uglebøger, 1968)

Emancipationserklæringen er to ordrer udstedt af præsident Abraham Lincoln under den Amerikanske borgerkrig. Den første blev udstedt den 22. september 1862 og erklærede alle slaver i alle konfødererede stater, som ikke vendte tilbage til Unionen inden 1. januar 1863, for frie. Den anden ordre, som blev udstedt den 1. januar 1863, opremsede de stater, som det specifikt handlede om. 
Emancipationserklæringen blev angrebet fra mange sider, fordi den kun frigav slaver, som var uden for Unionens rækkevidde. I praksis forpligtede den Unionen til at afslutte slaveriet, hvilket var en kontroversiel beslutning i Nordstaterne. Lincoln udstedte sin præsidentielle ordre som øverstkommanderende for hær og flåde under artikel II, sektion 2 i USA's forfatning. 
Proklamationen gav hverken frihed til slaver i Grænsestaterne (Kentucky, Missouri, Maryland, Delaware og West Virginia) eller nogen sydstat eller del af en stat, som allerede var under Unionens kontrol. I første omgang havde det kun effekt for de slaver, som allerede var undsluppet til Unionens territorium. Da de hørte om proklamationen, var der mange slaver som hurtigt undslap til Unionens side, når hærenheder rykkede sydpå. I takt med at unionshærene erobrede Sydstaterne blev der dagligt befriet tusinder af slaver indtil næsten alle (ca. 4 mio. ifølge folketællingen i 1860) var befriet i juli 1865. 
Efter krigen var abolitionisterne bekymrede over, at proklamationen var en krigshandling og ikke permanent ville afskaffe slaveri. Flere tidligere slavestater vedtog lovgivning, som forbød slaveri, men slaveriet fortsatte med at eksistere indtil tilstrækkelig mange stater havde ratificeret den 13. tilføjelse til USA's forfatning den 18. december 1865.
Loven om bortløbne slaver fra 1850 krævede tilbagelevering af rømmede slaver til deres ejere. I starten skete det ikke i krigsområderne, fordi nogle Unionsgeneraler hævdede at slaver i besatte områder var kontrabande. Den beslutning var kontroversil, fordi den indeholdt en implicit anerkendelse af Konføderationen som en selvstændig nation ifølge folkeretten, hvilket Lincoln til stadighed benægtede. Derfor understøttede han ikke kontrabande-begrebet. Nogle generaler erklærede slaver inden for deres område for frie og blev fjernet, når de nægtede at trække sådanne erklæringer tilbage. 
Lincoln arbejdede sig gradvis frem til at kæmpe med spørgsmålet om frigivelse af slaverne. Den 13. marts 1862 forbød Lincoln officerer i Unionshæren af tilbagegive rømmede slaver. Den 10. april 1862 erklærede Kongressen at den føderale regering ville kompensere slaveejere, som frigav deres slaver. Slaver i selve Washington D.C. (District of Columbia) blev frigivet den 16. april og deres ejere fik udbetalt kompensation. Den 19. juni 1862 forbød Kongressen slaveri i De Forenede Staters territorier (dvs. de områder som ikke endnu var blevet til delstater). Med denne beslutning gik de mod Højesterets beslutning fra 1857 i Dred Scott sagen om at Kongressen ikke kunne regulere slaveriet i territorierne. 
I januar 1862 opfordrede Thaddeus Stevens, den republikanske leder i Repræsentanternes Hus, til at den totale krig mod de oprørske stater skulle medføre frigivelse af slaver, idet han hævdede at frigivelse af slaverne ville berøve disse stater arbejdskraft og ruinere deres økonomi. I juli 1862 vedtog Kongressen med præsidentens billigelse den Anden konfiskerings lov, som frigav slaver, som blev holdt af "rebeller". Den foreskrev:
Abolitionistene havde længe opfordret Lincoln til at frigive slaverne. Et massemøde i Chicago den 7. september 1862 krævede en øjeblikkelig og universel frigivelse af slaver. En delegation under ledelse af William W. Patton mødtes med præsidenten i Det Hvide Hus den 13. september. Lincoln havde i fredstid erklæret, at han ifølge forfatningen ikke havde beføjelse til at frigive slaverne. Selv om det blev anvendt som led i krigen var frigivelsen en risikabel politisk handling. Den offentlige mening var imod det. Der ville være en kraftig modstand blandt Demokraterne og en uvis reaktion fra de loyale grænsestater. Delaware og Maryland havde allerede en høj andel af frie negre: 91,2% og 49,7% i 1860.Lincoln diskuterede første gang proklamationen med sit kabinet i juli 1862. Han mente, at han havde behov for en sejr til Unionen på slagmarken, så hans beslutning ville virke positiv og stærk. Slaget ved Antietam, hvor Unionens tropper stoppede Sydstaternes invasion af Maryland gav ham muligheden for at udstede en foreløbig proklamation den 22. september 1862. Den endelige proklamation blev udstedt i januar 1863, 100 dage senere. Selv om han indirekte havde fået autoriteten af Kongressen, valgte Lincoln at bruge sine beføjelser som øverstkommanderende for hær og flåde til "at vælge nødvendige skridt i krig" som grundlag for proklamationen frem for en lov vedtaget af kongressen eller en tilføjelse til forfatningen. 
I første omfang betød Emancipationserklæringen ikke frihed for ret mange slaver. Udenrigsministeren William H. Seward sagde: "Vi viser vor sympati med slaveriet ved at frigive de slaver, som vi ikke kan nå og fastholde dem, som vi kunne frigive". Hvis en af de oprørske stater var genindtrådt i Unionen inden 1. januar 1863 kunne den have fortsat med slaveriet, i hvert fald indtil videre. Proklamationen gav kun Lincoln den juridiske basis for at frigive slaver i områder af syden som fortsat var oprørske. Derfor havde det i starten kun betydning for slaver, som allerede befandt sig bag Unionens linjer. Efterhånden som Unionens hære rykkede sydpå ind i Konføderationen voksede effekten. 
Emancipationserklæringen gav også mulighed for indrullering af frigivne slaver i De Forenede Staters militær. I løbet af krigen meldte næsten 200.000 sorte sig til hæren og de fleste af dem var tidligere slaver. Deres bidrag gav Nordstaterne en yderligere mandskabsstyrke, som var af betydning for at vinde krigen. Konføderationen tillod ikke slaver i deres hær før i de sidste måneder af krigen. 
Selv om de områder af Virginia, som snart skulle danne staten West Virginia, var specifikt undtaget fra proklamationen var det et krav for statens optagelse i Unionen at dens forfatning sørgede for afskaffelse af slaveriet. Slaver i grænsestaterne Maryland og Missouri blev også frigivet gennem lovgivning i de respektive stater inden borgerkrigen sluttede. I begyndelsen af 1865 godkendte Tennessee en tilføjelse til sin forfatning, som forbød slaveri. 
 Slaver i Kentucky og Delaware blev ikke frigivet før den 13. forfatningstilføjelse blev ratificeret.
Proklamationen blev udsendt i to dele. Den første del, som blev udsendt den 22. september 1862 var en foreløbig erklæring, som beskrev hvad der ville stå i den endelige erklæring, som officielt trådte i kraft 100 dage senere den 1. januar 1863, i det 2. år af borgerkrigen. Det var Abraham Lincolns udsagn om at alle slaver i alle områder af Konføderationen, som ikke inden 1. januar 1863 vendte tilbage til Unionen skulle være frie. De 10 omfattede stater blev opremset i den anden del. Slavestaterne i Unionen var ikke omfattet: Maryland, Delaware, Missouri og Kentucky. Ligeledes var Tennessee, som allerede var under kontrol af Unionens hære, heller ikke nævnt. Specifikke undtagelser var angivet for områder, som var under Unionens kontrol pr. 1. januar, nemlig 48 counties der snart blev til West Virginia, syv andre counties i Virginia samt New Orleans og 13 omkringliggende sogne. 
Frigivelsen foregik uden vold fra slaveejere eller tidligere slaver. Proklamationen var udtryk for et skifte i Nordstaternes krigsmål – genforening var ikke længere det eneste mål. Den var udtryk for et stort skridt mod den endelige afskaffelse af slaveriet i De Forenede Stater og en "frihedens genfødsel". 
Nogle slaver blev frigivet straks efter proklamationen. Det drejede sig om undvegne slaver, som var nået bag Unionens linjer og blev tilbageholdt af Unionshæren som "kontrabande" i særlige lejre. Da erklæringen trådte i kraft fik de at vide, at fra midnat kunne de frit forlade lejrene. Sea Islands ud for Georgias kyst blev tidligere i krigen okkuperet af Flåden. De hvide var flygtet mens de sorte var blevet tilbage. Et tidligt program for genforening blev sat i værk for de tidligere slaver, herunder skoler og uddannelse. Flådeofficerer oplæste proklamationen for dem, og fortalte dem at de var frie. 
I militæret var reaktionen på proklamationen meget forskellig. Nogle enheder var næsten klar til at begå mytteri i protest. Nogle deserteringer blev henført til den. Andre enheder blev inspireret af, at de nu kæmpede for en sag som forædlede deres indsats, således at mindst en enhed valgte mottoet: "For Union og frihed". 
Slaver havde været en del af krigsmaskinen i Konføderationen. De producerede og tilberedte fødevarer, syede uniformer, reparerede jernbaner, arbejdede på gårde og i fabrikker, forsendelsesområder og miner, byggede befæstninger og gjorde tjeneste på hospitaler og som almindelige arbejdere. Nyheden om proklamationen spredtes hurtigt og fik håbet om frihed til at stige, skabte almindelig forvirring og tilskyndede tusinder til at undslippe til Unionens linjer.
Proklamationen blev omgående fordømt af Copperhead Demokrater som var imod krigen og tolererede både udtræden af Unionen og slaveri. Det blev et valgkamptema ved valget i 1862, hvor Demokraterne vandt 28 pladser i Repræsentanternes Hus foruden guvernørposten i New York. Mange Demokrater, som havde støttet Lincolns mål om at genskabe Unionen afviste at støtte emancipation. 
Lincolns Gettysburg tale i november 1863 indeholdt indirekte referencer til proklamationen og afslutningen på slaveriet som et krigsmål med sætningen "frihedens genfødsel". Proklamationen styrkede Lincolns opbakning bag den hurtigt voksende abolitionistiske del af Det Republikanske parti og sikrede, at de ikke ville blokere for hans genvalg i 1864.
Som Lincoln havde håbet vendte den offentlige mening i udlandet sig til fordel for Unionen med dens nye forpligtelse til at afskaffe slaveriet. Dette skifte bragte en ende på Konføderationens håb om at opnå officiel anerkendelse især fra Storbritannien. Hvis Storbritannien eller Frankrig – som begge havde afskaffet slaveriet – skulle støtte Konføderationen ville de dermed støtte slaveriet. 
Indtil Lincolns dekret havde Storbritanniens handlinger været til fordel for Konføderationen, især ved bygning af krigsskibe såsom CSS Alabama og CSS Florida. Som Henry Adams bemærkede: "Emancipationserklæringen har gjort mere for os end alle vore tidligere sejre og alt vort diplomati". Giuseppe Garibaldi hyldede Lincoln som "Arvtageren efter John Brown". Alan Van Dyke, en repræsentant for arbejderne i Manchester i England skrev til Lincoln: "Vi ærer Dem glædeligt for de mange skridt de har taget for i praksis at eksemplificere Deres tro på vore store grundæggeres ord: 'Alle mænd er skabt frie og lige.'" Emancipationserklæringen hjalp til at mindske spændingerne med Europa over Nordens beslutning om at besejre Syden koste hvad det ville. Trent affæren især havde skabt alvorlige spændinger med Storbritannien.
Da krigen var ved at være afsluttet var abolitionisterne bekymrede over om Emancipationserklæringen ville blive set alene som en krigshandling, der ikke længere kunne anvendes når krigen var slut. De var også i stigende grad ivrige efter at sikre alle slavers frigivelse og ikke kun de som var omfattet af Emancipationserklæringen. Under dette pres satsede Lincoln en stor del af sin valgkampagne på en forfatningstilføjelse, der skulle afskaffe slaveriet overalt i De Forenede Stater. Lincolns kampagne blev understøttet af lokale afstemninger i både Maryland og Missouri om at afskaffe slaveriet i disse stater. Marylands nye forfatning, som afskaffede slaveriet, blev indført i november 1864. Slaveriet i Missouri blev afsluttet ved et dekret fra guvernøren, Thomas C. Fletcher den 11. januar 1865.
Efter at have vundet genvalg pressede Lincoln den afgående 38. kongres til at vedtage den foreslåede forfatningstilføjelse med det samme, frem for at vente på at den nye kongres skulle samles. I januar 1865 sendte Kongressen en tilføjelse til ratificering i staternes lovgivende forsamlinger. Det blev den 13. tilføjelse som forbød slaveri i alle stater og territorier. Tilstrækkeligt mange stater havde ratificeret tilføjelsen den 6. december 1865. Der var omkring 40.000 slaver i Kentucky og 1.000 i Delaware, som hermed blev frie.I årene efter Lincolns død blev hans indsats med proklamationen rost. Årsdagen for proklamationen blev fejret som en sort helligdag i mere end 50 år. Mærkedagen Juneteenth blev skabt i nogle stater for at mindes den. I 1913, 50 års jubilæet for Proklamationen, var der særligt store festligheder. Efterhånden som tiden gik og den amerikanske virkelighed fortsatte med at være dybt unfair overfor sorte bredte kynismen sig over Lincoln og Emancipationserklæringen.   
Nogle sorte intellektuelle fra det 20. århundrede som W.E.B. Du Bois, James Baldwin og Julius Lester beskrev proklamationen som grundlæggende værdiløs. Måske det stærkeste angreb kom i Lerone Bennett's Forced into Glory: Abraham Lincoln's White Dream (2000), som hævdede, at Lincoln troede på de hvides overherredømme og udstedte Emancipationserklæringen i stedet for de ægte racereformer som abolitionisterne pressede på for. 
I sin Lincoln's Emancipation Proclamation, noterede Allen C. Guelzo sig de professionelle historikeres manglende respekt for substansen i dokumentet, idet det kun har været genstand for få dybtgående studier. Han argumenterede for, at Lincoln var Amerikas "sidste oplysnings politiker"  og som sådan havde viet sig til at fjerne slaveriet indenfor lovens rammer. 
Andre historikere har givet Lincoln mere ros for, hvad han opnåede i lyset af de spændinger, der var i hans kabinet og et samfund i krig, for at han selv voksede i politisk og moralsk statur, og for det løfte han gav til slaverne. Mere kunne være blevet nået, hvis ikke han var blevet myrdet. Som Eric Foner skrev:
Lincoln var ikke en abolitionist eller Radikal Republikaner, en pointe Bennett gentager adskillige gange. Han var ikke tilhænger af en øjeblikkelig afskaffelse af slaveriet inden krigen og havde racistiske opfattelser, som var typiske for hans tid. Men han var også en mand med dybe overbevisninger vedrørende slaveri, og under borgerkrigen viste han en bemærkelsesværdig evne til at vokse moralsk og politisk. Emancipationsproklamationen blev fremvist på William J. Clinton Presidential Center and Park i Little Rock, Arkansas, fra 22.-25. september 2007, som en del af Little Rock Central High School's 50. års jubilæum for integration.
Herman Belz, Emancipation and Equal Rights: Politics and Constitutionalism in the Civil War Era (1978)
Christopher Ewan, "The Emancipation Proclamation and British Public Opinion" The Historian, Vol. 67, 2005
Guelzo, Allen C. Lincoln's Emancipation Proclamation: The End of Slavery in America (2004)
Guelzo, Allen C. "How Abe Lincoln Lost the Black Vote: Lincoln and Emancipation in the African American Mind,"  Journal of the Abraham Lincoln Association  (2004) 25#1online edition
Harold Holzer, Edna Greene Medford, and Frank J. Williams. The Emancipation Proclamation: Three Views (2006)
Howard Jones, Abraham Lincoln and a New Birth of Freedom: The Union and Slavery in the Diplomacy of the Civil War (1999)
Mitch Kachun, Festivals of Freedom: Memory and Meaning in African American Emancipation Celebrations, 1808-1915 (2003)
McPherson, James M. Ordeal by Fire: the Civil War and Reconstruction (2001 [3rd ed.]), esp. pp. 316-321.
Nevins, Allan. Ordeal of the Union: vol 6. War Becomes Revolution, 1862-1863 (1960)
C. Peter Ripley, Roy E. Finkenbine, Michael F. Hembree, Donald Yacovone, Witness for Freedom: African American Voices on Race, Slavery, and Emancipation (1993)
Silvana R. Siddali, From Property To Person: Slavery And The Confiscation Acts, 1861-1862 (2005)
John Syrett. Civil War Confiscation Acts: Failing to Reconstruct the South (2005)
Michael Vorenberg, Final Freedom: The Civil War, the Abolition of Slavery, and the Thirteenth Amendment (2001)
Undervisningsmateriale om slaveri og slaveriets afskaffelse på blackhistory4schools.com

Emanuel Lasker (24. december 1868 – 11. januar 1941) var verdensmester i skak 1894-1921. Han var den anden i rækken af officielle verdensmestre og bevarede titlen i 27 år, længere end nogen anden. Han var desuden matematiker og filosof. Han var af tysk nationalitet og født i Berlinchen i Brandenburg (det nuværende Barlinek i Polen). 
Lasker var af jødisk herkomst, idet hans bedstefar var rabbi. Hans forældre var den jødiske kantor Adolf Lasker og dennes hustru Rosalie Israelssohn. Han var den yngste af 4 søskende: Storebroderen Berthold Lasker, der blev en anset læge, og to søstre (Theophila og Amalia). Familien sad i små kår, og da Berthold tog til Berlin for at studere medicin, måtte han klare sig selv økonomisk, hvilket han gjorde ved lidt undervisning og småjobs og en yderst spartansk levevis. Senere opdagede Berthold en tesalon, hvor der spilledes skak om små beløb, og her lykkedes det ham at supplere sine indtægter en smule. 
Forældrene havde fejlagtigt fået det indtryk, at det gik Berthold godt økonomisk og sendte derfor i 1879 Emanuel til Berlin for at bo hos ham, mens han gik i skole. Det blev en meget hård tid, hvor han både sultede og frøs, hvilket bl.a. resulterede i en hospitalsindlæggelse. Berthold lærte Emanuel at spille skak, og snart spillede han også om penge i tesalonen. Denne kummerlige tilværelse, hvor et nederlag kunne betyde, at der ikke var råd til mad, satte sit præg på Lasker og indgød ham en kampvilje og omhyggelighed med spillet, som han bevarede hele sit liv.
Da livsførelsen i høj grad også gik ud over skolegangen, fik forældrene i 1887 flyttet Lasker til Landsberg (an der Warthe), hvor han blev student i 1888.
Laskers ønske var at studere matematik, og det studium påbegyndte han i Berlin i 1888, men allerede i 1889 skiftede han til universitetet i Göttingen.
1889 var også året, hvor Laskers egentlige skakkarriere begyndte. Han vandt først en lille turnering på Café Kaiserhof i Berlin og meldte sig senere samme år til det tyske skakforbunds kongresturnering i Breslau, hvor han deltog i og overlegent vandt den såkaldte "Hauptturnier", som var klassen lige under turneringen for de internationale spillere (der fandt sted samtidig, og som blev vundet af Tarrasch).
Sejren medførte en invitation til en lille turnering i Amsterdam, hvor Lasker blev nummer 2 efter Amos Burn og vandt en pengepræmie, som var betydelig i forhold til hans daværende situation. I denne turnering vandt Lasker et berømt parti mod Bauer ved et dobbelt løber-offer, som har fået mange efterligninger senere. Tilbage i Berlin spillede Lasker simultanskak samt begyndte et antal betydningsfulde matcher mod kendte spillere, idet han vandt over v. Bardeleben, der ansås for at være Berlins stærkeste mester, og over Jacques Mieses, der var blevet nummer 3 i den omtalte internationale turnering i Breslau.
I 1891 besluttede han sig for at opgive sit studium, og han slog sig ned i London, hvor han året før havde spillet mod besøgende på verdensudstillingen. Han boede i London i 2 år, vandt matcher mod flere af de lokale mestre og udgav et skaktidsskrift, London Chess Fortnightly. I 1892 udfordrede han Tarrasch til en match, men denne afslog med begrundelsen, at Lasker manglede at vinde en førsteplads i en stor turnering. Tarrasch havde på dette tidspunkt netop vundet 3 af de 4 store turneringer, han vandt i træk. Afslaget blev ikke glemt af Lasker, som først gav Tarrasch chancen mange år senere, da denne var ovre sin bedste tid.
Lasker fulgte i stedet i Steinitz' fodspor og rejste 1893 over Atlanten for at slå sig ned i New York. Her spillede han – og vandt – matcher mod flere førende, amerikanske mestre og præsterede desuden at vinde den internationale turnering i byen samme år ved at vinde samtlige 13 partier. 
Det lykkedes ham derefter i 1894 at få arrangeret en match mod Steinitz om verdensmesterskabet. Denne match vandt Lasker overlegent med 10 gevinster mod 5 nederlag og 4 remis. Hans spil var ikke bemærkelsesværdigt, men godt nok til at udnytte den aldrende mesters svagheder. Laskers opstigning fra "hovedturneringsspiller" til verdensmester tog således kun 5 år, og han bevarede som nævnt titlen i 27 år, hvilket er længere end nogen anden officiel titelindehaver.
Lasker opholdt sig i New York det første par år efter titelkampen og udgav i 1895 bogen: Common Sense in Chess (Sund fornuft i skak), baseret på foredrag, han havde holdt under sit ophold i England. Hans første turnering som mester var skakturneringen i Hastings 1895, der var den hidtil stærkest besatte turnering. Her opnåede han lidt skuffende kun en tredjeplads, da turneringen blev vundet af Harry Nelson Pillsbury, som spillede sit livs turnering. Michael Tschigorin blev nr. 2, mens Steinitz blev nr. 5 og viste, at han endnu ikke kunne afskrives. Lasker spillede dog i 1895 og 1896 to store turneringer i henholdvis Sankt Petersborg og Nürnberg, som han begge vandt.
Steinitz udfordrede Lasker til en revanchematch, og den fandt sted i Moskva i 1896/97, hvor Lasker viste sig endnu mere overlegen. Han trak sig herefter tilbage fra skak til 1899, flyttede først tilbage til England og derefter til Tyskland og færdiggjorde sine matematikstudier i Berlin og Heidelberg. Han fik doktorgraden i 1900. 
Forinden havde han fejret to store triumfer: Den internationale turnering i London 1899 vandt han med et bemærkelsesværdigt forspring på 4½ point, og også en stærk skakturnering i Paris år 1900 i forbindelse med verdensudstillingen i Paris 1900 vandt han overlegent. For første gang i ti år deltog han i en turnering uden at vinde, da han blev delt nr. to i Cambridge Springs i 1904, hvor Frank Marshall vandt. På dette tidspunkt forsøgte flere at få Lasker til at sætte sin VM-titel på spil, men forsøgene strandede indtil 1907. 
I 1899 havde Lasker overtaget redaktionen af tidsskriftet Deutsche Schachzeitung, som han varetog, selvom han i 1902 flyttede til USA igen. Han opgav dog stillingen i 1904, hvor han i stedet udgav Lasker's Chess Magazine i New York. Det udkom indtil januar 1909. 
Det lykkedes ham ikke at finde en akademisk stilling, selvom han ansøgte både universiteter i Tyskland, i England (Manchester) og også Columbia University i New York. Disse forgæves forsøg tvang ham til at tjene sine penge ved at spille matcher og fik ham desuden til at studere filosofi. I 1907 udkom hans første filosofiske skrift (samtidigt på engelsk og tysk) med titlen henholdvis Struggle og Kampf. 1907 var også året, han forsvarede sit verdensmesterskab for første gang siden revanchematchen mod Steinitz, da han slog Frank Marshall i en match med 8 – 0 (7 remis)
1908 vendte han atter tilbage til Tyskland og slog sig ned i Berlin. Han satte i denne periode sit mesterskab på spil i VM-matcherne mod Siegbert Tarrasch (match i 1908), Carl Schlechter (match i starten af 1910) og Dawid Janowski (match i slutningen af 1910). 
I juli 1911 giftede han sig i Berlin med skribenten Martha Kohn (født Bamberger), der skrev under pseudonymet Martha Marco, bl.a. for tidsskriftet Simplicissimus. Samme år modtog han en udfordring fra den unge cubaner José Raúl Capablanca om en VM-match. Forhandlinger herom førte – lige som de derpå følgende med Rubinstein ikke til noget. Lasker forlangte – formentlig både på grund af sin ungdoms fattigdom og under indtryk af den nu afdøde Steinitz' armod i de sidste år – altid at blive godt betalt. Han forsøgte endda at kræve ophavsret til sine matchpartier, hvilket han dog ikke kunne gennemføre.
Lasker deltog i den sidste store turnering før 1. verdenskrig, skakturneringen i Sankt Petersborg 1914, hvor han efter en hård kamp med Capablanca endte som vinder. Ved denne lejlighed fik han selv, Capablanca, Tarrasch, Marshall og Alexander Aljechin tildelt hæderstitlen skakstormester af zar Nikolaj 2. af Rusland.
1913 købte han et landsted i Thyrow og forsøgte sig i denne tid som landmand med ringe held. 1. verdenskrig satte en stopper for international skak, og efter krigen mistede han hele sin formue, som var sat i krigslån. Lasker havde, som mange andre tyske jøder, vist sig patriotisk indstillet og udgav i 1916 en brochure med titlen Die Selbsttäuschungen unserer Feinde (Vore fjenders selvbedrag), hvori han kritiserede Tysklands modstandere.
I efterkrigstiden helligede Lasker sig fornyet filosofien og offentliggjorde 1919 sit hovedværk herom: Filosofien om det ufuldendte.
Et fornyet forsøg fra Capablancas side på at opnå en match med Lasker om verdensmesterskabet, mislykkedes i 1920, igen af finansielle grunde. Lasker, der efterhånden var blevet 53 år, tilbød da at afgive titlen til Capablanca, men dette blev afslået af Capablanca, der ikke ønskede at bliver mester uden kamp. Ved fornyede anstrengelser kom VM-matchen mellem dem i stand, og den spilledes fra 15. marts til 28. april 1921 i Havanna. Lasker, der ikke følte sig tilpas i det uvante, tropiske klima, opgav matchen efter 14 partier ved stillingen 5-9 (+0-4=10), hvorefter Capablanca blev den nye verdensmester.
Tabet af titlen medførte efter en kortvarig pause en opblussen i Laskers interesse for turneringsspil. Han vandt en mindre turnering i Mährisch-Ostrau 1923, og i skakturneringen i New York 1924, der regnes blandt de ypperste, vandt han med 1,5 points forspring over Capablanca og med 4,5 points forspring for den senere verdensmester Aljechin. Året efter deltog han i skakturneringen i Moskva 1925, der ligeledes var meget stærkt besat, og hvor han blev nr. 2 efter Bogoljubow, men atter foran Capablanca. Det er bemærkelsesværdigt, at Lasker skulle blive 68 år, før det lykkedes Capablanca at komme foran ham i en turnering (i skakturneringen i Moskva 1936).
Moskva-turneringen var for en lang periode et farvel til Laskers skakkarriere. I samme år udkom hans Lærebog i skakspillet, hvori han bl.a. påskønner sin forgænger Steinitz for hans indsats med at udforske positionsspillet. Bogen indeholder talrige filosofiske sidespring og regnes blandt skaklitteraturens klassikere. Sammen med sin broder Berthold skrev han et expressionistisk drama (Vom Menschen die Geschichte), som imidlertid ikke fik succes ved opførelsen. 
Han beskæftigede sig fra 1926 indgående med spillet Go, som han havde studeret helt fra 1910. Han ansås snart for konkurrent til Tysklands bedste Go-spiller, berlineren Felix Dueball, som han besejrede i 1930 i et turneringsparti, der stadig er bevaret. Udover Go dyrkede Lasker også bridge og var en god poker-spiller. I 1927 grundlagde han i Berlin en skole for kundskabsspil. På dette tidspunkt opfandt han desuden brætspillet Laska, som er et dam-lignende spil, hvor en brik, der bliver slået, ikke fjernes fra brættet, men i stedet stables nedenunder den brik, som har slået den. Ligeledes udviklede han en variant af spillet mølle. 1929 udkom hans bog Das verständige Kartenspiel (Det gennemtænkte kortspil), og i 1931 bøger om bridge og andre spil. I 1932 forkyndte Lasker sit farvel til skakken og planlagde at bruge al sin tid på bridge.
I 1933 måtte den jødiske Lasker med sin kone Martha Kohn forlade Tyskland på grund af nazisternes undertrykkelse. De opholdt sig først et år i Holland, men bosatte sig derefter i England, hvor Lasker var tvunget til at genoptage skakken for at tjene penge. 
Akademiet for videnskaberne i Moskva indbød ham i 1935 til at blive permanent medlem, hvilket Lasker tog imod og rejste dertil. Han tjente officielt til livets ophold ved et matematisk institut, men hans hovedbeskæftigelse bestod i at træne skak med sovjetiske mesterspillere og deltage i simultanforestillinger etc. for at popularisere skakspillet i USSR. I den stærkt besatte skakturnering i Moskva 1935 blev han nr. 3, og i Moskva-turneringen 1936 nr. 6. Den sidste internationale turnering han deltog i var turneringen i Nottingham 1936.
Stærkt bekymret over den tiltagende terror i stalintiden benyttede Lasker lejligheden ved et besøg hos sin steddatter i New York til at blive i USA. 1938 blev han og hans hustru frataget deres tyske statsborgerskab. Ægteparret Lasker levede nu i dette sidste livsafsnit under særdeles trange økonomiske kår. Lasker blev syg i slutningen af 1940 og omkring nytår indlagt på Mount Sinai-hospitalet i New York, hvor han døde 11. januar 1941. (I Hannaks biografi angives dødsdagen dog at være 13. januar.)
Laskers spillestil var pragmatisk og kæmpende; Aljechin betegnede ham i turneringsbogen for turneringen i New York 1927 som "uovertruffen turneringsspiller". Han ansås generelt for at være en spiller med stort åbningskendskab og -forberedelse, lavede meget sjældent direkte fejltræk og var en fremragende forsvarsspiller, som gambitspillerne forgæves løb storm på. I slutspillet var Lasker uovertruffen for sin tid. Laskers forsvarskunst var en gåde for mange mestre, som de i deres fortvivlelse fandt forskellige "forklaringer" på: For Tarrasch var Lasker slet og ret heldig, mens Réti fandt, at Lasker spillede psykologisk. 
I mangel af klare udsagn fra Lasker selv citeres ofte en sætning fra Hannaks biografi: "Lasker foretog ikke det videnskabeligt set rigtige træk, men valgte i stedet det for modstanderen mest ubehagelige". Denne bedømmelse har siden været tæt forbundet med Laskers navn, selvom der i den senere tid er rejst indvendinger mod den. Bl.a. argumenterer den tyske stormester Robert Hübner for, at der på stormesterplan er ringe spillerum for psykologiske overvejelser, og at træk, der ikke modsvarer stillingens krav, i regel bliver gendrevet. I tilfældet Réti, der for det meste var chanceløs mod Lasker, går han derfor ud fra, at der er tale om en projektion af dennes egen ængstelse.
Som eksempel på Laskers angivelige, psykologiske stil nævnes ofte det berømte parti mod Capablanca i Sankt Petersborg 1914, som Lasker var nødt til at vinde for at få turneringssejren. Til modstanderens store overraskelse valgte Lasker den normalt helt harmløse afbytningsvariant i spansk. Det fik Capablanca til at slappe for meget af, og Lasker fik etableret en strategisk opstilling, som gav ham overtaget og sejren. 
I afslået dronninggambit til Laskers forsvar med trækfølgen: 1.d4 d5 2.c4 e6 3.Sc3 Sf6 4.Lg5 Le7 5.e3 O-O 6.Sf3 h6 7.Lh4 Se4
I Evansgambit indførte han i 1895 en spillemåde, som effektivt satte en stopper for anvendelse af denne hidtil populære åbning i seriøse turneringer: 1.e4 e5 2.Sf3 Sc6 3.Lc4 Lc5 4.b4 Lxb4 5.c3 La5 6.d4 d6 7.0-0 Lb6 8.dxe5 dxe5 9.Dxd8+ Sxd8 10.Sxe5 Le6. Ved at give bonden tilbage, skaffer sort sig en solid stilling og har imødegået hvids aggressive hensigter, og ifølge Reuben Fine er den opnåede, forenklede stilling "psykologisk nedslående for gambitspilleren."Laskers højeste historiske Elo-rating var 2878 i maj 1894. I en beregning af denne rating for alle tiders stærkeste skakspillere over 3-års perioder er Lasker placeret som nummer 4 med 2855 efter 1. Kasparov (2874), 2. Bobby Fischer (2867) og 3. Capablanca (2857).
Lasker var en anerkendt matematiker. Han opnåede doktorgraden ved universitetet i Erlangen år 1900 efter studier under David Hilbert. Hans doktorafhandling, Über Reihen auf der Convergenzgrenze (Om rækker på konvergensgrænsen), blev udgivet i Philosophical Transactions i 1901. 
Lasker introducede begrebet primary ideal, som udvider ideen om potenser af primtal til algebraisk geometri. Han er mest kendt sit skrift fra 1905: Zur Theorie der Moduln und Ideale, som fremkom i Mathematische Annalen. I dette skrift fremsatte han, hvad der nu kendes som Lasker-Noether-theoremet.
Han havde som nævnt studeret filosofi og udgivet bøger om emnet, men disse vakte kun i ringe grad opmærksomhed. Han var god ven af Albert Einstein og blev sent i livet ivrig humanist, der skrev indtrængende om behovet for inspirerende og struktureret uddannelse for at sikre menneskehedens stabilitet og sikkerhed.
"Skak er et spil af denne verden, Go har noget overjordisk over sig. Hvis vi nogensinde møder en civilisation i universet, som spiller et spil, som vi også kender, så vil det uden tvivl være Go.""Erhvervelse af harmonisk uddannelse er sammenlignelig med dannelsen og væksten af en harmonisk bygget organisme. Den ene næres af blodet, den anden af ånden; men livet selv, der er tilsvarende mystisk, kreativt, magtfuldt, flyder gennem begge. " — fra Manual of Chess.
* Common Sense in Chess (1895). (Sund fornuft i * Common Sense in Chess (1895). (Sund fornuft i skak. Tysk titel: Gesunder Menschenverstand im Schach.)
Lehrbuch des Schachspiels (1925). (Lærebog i skakspillet, engelsk titel: Lasker's Manual of Chess) var lige så berømt i skakkredse for sin filosofiske tone som for sit indhold.
Harry Nelson Pillsbury mod Emanuel Lasker, Sankt Petersborg 1895, afslået dronninggambit. Pillsbury varianten (D50), 0-1. Et flot offer i det 17. træk førte til et sejrrigt angreb.
Emanuel Lasker mod José Raúl Capablanca, Sankt Petersborg 1914, spansk parti, afbytningsvarianten (Aljechin varianten) (C68), 1-0. Lasker, som var nødt til at vinde dette spil, valgte overraskende en rolig åbning, der tillod Capablanca at forenkle spillet. Dette psykologiske valg svækkede muligvis Capablancas årvågenhed, så Lasker fik overtaget i en interessant strategisk kamp i slutningen af midtspillet.
Lasker komponerede nogle Slutspilstudier, af hvilke det berømteste viser en manøvre, som endnu kendes under navnet Lasker-manøvren...
Løsning:1. Kb7 Tb2+2. Ka7 Tc23. Th5+ Ka44. Kb6 Tb2+5. Ka6 Tc26. Th4+ Ka37. Kb6 Tb2+8. Ka5 Tc29. Th3+ Ka210. Txh2 Binding, Offer Txh211. c8D vinder
Emanuel Lasker Selskabet (tysk: Emanuel Lasker Gesellschaft) blev grundlagt 11. januar 2001 i Potsdam. Det beskæftiger sig med Laskers virke, men også med andre temaer fra skakhistorien.
Michael Dreyer, Ulrich Sieg (Hrsg.): Emanuel Lasker – Schach, Philosophie, Wissenschaft (Emanuel Lasker – Skak, Filosofi, Videnskab). Berlin/Wien 2001. ISBN 3-8257-0216-2
Jacques Hannak: Emanuel Lasker: The Life of a Chess Master (Emanuel Lasker:En skakmesters liv), 1952. Med forord af Albert Einstein. ISBN 0-486-26706-7.
Robert Hübner: Emanuel Laskers Stilbegriff (Emanuel Laskers stilopfattelse). ChessBase Magazin nummer 93, april 2003, side 14-19.
Elke-Vera Kotowski (Hrsg.): Emanuel Lasker: homo ludens, homo politicus, Potsdam, 2003. ISBN 3-935035-15-2
Isaak und Wladimir Linder: Das Schachgenie Lasker (Skakgeniet Lasker), 1991. ISBN 3-328-00399-1
Ken Whyld (Hrsg.): The Collected Games of Emanuel Lasker , 1998. ISBN 1-901034-02-X

eller med den gamle titel En nøgen fra ryggen set kvinde sætter sit hår foran et spejl) er et oliemaleri fra 1841 af den danske guldaldermaler C.W. Eckersberg. Maleriet findes på Den Hirschsprungske Samling i København.
Det lille billede bliver betragtet som et af Den danske guldalders hovedværker, og er ligeledes blandt Den Hirschsprungske Samlings 20 vigtigste værker.
Den kvindelige model hed Florentine. Hun blev under samme session malet af flere af Eckersbergs elever. To elevmalerier med samme motiv kendes af eftertiden.
Motivet er — som titlen antyder — en rygvendt kvinde i færd med et dagligdags gøremål. 
Dette motiv har været benyttet af andre danske malere, eksempelvis Vilhelm Hammershøi, hvor der dog ikke er tale om et nøgenmaleri. 
Eckersbergs maleri har været brugt som forsidemotiv på flere bogudgivelser, og det er blevet kaldt "det mest populære guldaldermaleri".
Maleriet viser en rygvendt kvinde med bar overkrop ved et ovalt indlagt mahognifarvet indrammet spejl, der spejler hendes ansigt og det øverste af hendes bryst.
Hendes venstre hånd støtter med knoerne på et grønt møbel i billedets venstre side — vel nok et toiletbord. 
Højre hånd har hun løftet og ført til håret, der er brunt og stramt sat op med midterskilning og nakkeknude (chignon).
Hendes store røde venstre øremusling har en guldglinsende ørenring. Højre ørenring ses også, dog ikke i spejlingen, ligesom frisuren også er anderledes i spejlet.
Kvindens underkrop er draperet med et hvidt klæde, som falder tilpas meget ned over hendes bagdel så den intergluteale kløft anes.
Kvinden er placeret forskudt til venstre i forhold til billedets midterlinje, hvorimod spejlet er placeret til højre. 
Kvindens løftede højre arm dækker for dele af spejlbilledet så man ikke kan se den nederste del af ansigtet.
I spejlbilledet ses, at kvinden ikke betragter sig selv i spejlet, men har blikket rettet nedad til venstre mod æsken.
Lys falder ind fra venstre side således at kvindens venstre side er lys, specielt venstre skulder, mens højre side af kroppen og højre arm ligger i skygge.
Venstre arms skygge falder på venstre talje, så taljen ved første øjekast virker snævrere end den egentlig er.
Væggen, som spejlet hænger på, er grålig og ensfarvet, dog med nogen tekstur. I billedets venstre side falder en skrå skygge på væggen og den lægger væggens venstre del i mørken. Nederst til højre i billedet ses et panel i højde med kvindens lår.
C.W. Eckersberg var professor på kunstakademiet og havde i 1833 efter fransk forbillede indført, at eleverne kunne male efter kvindelige nøgenmodeller.
Han havde bolig på Charlottenborg i stueetagen ud til Kongens Nytorv. Eckersbergs store atelier lå i den sydlige risalit.
og maleriet med den rygvendte kvinde stammer fra en seance i sensommeren 1841. Modellens navn var Florentine, og hun stod model fra den 12. juni til den 16. september.
Den stilling hun indtager i Eckersbergs maleri, tegnede og malede han og eleverne efter fra 9. august til 16. september.
De andre elever var Carl Dahl, H.J. Hammer og Sally Henriques' bror Nathan Henriques.
Kompositionen i de to kendte elevarbejder er langt hen ad vejen den samme. Henriques maler dog ryggen noget mere s-formet, og der er forskel på hvordan ansigtet dækkes af højre arm, og i hvilken vinkel armen holdes. Farveholdningen synes også at være forskellig.
Kvindens ryg i Ludvig August Smiths maleri har en holdning, der mere følger Eckersberg end Henriques. 
I modsætning til Eckersberg har Smith malet kvinden stort set i midten af billedet og spejlbilledet er beskået.
Ud fra vinklerne i billederne kan man slutte at Eckersberg har reserveret den bedste plads til sig selv, mens Smith har stået ved Eckersbergs højre side og Henriques yderst til højre.For begge elevarbejder ser man en halskæde ved kvindens venstre hånd og en flakon. Fra væggen hænger et draperet tæppe.
Henriques og Smiths' malerier er noget større end Eckersbergs lille billede. Henriques er 88 x 62 cm, mens Smiths er hele 120 x 93 cm.
Eckersberg udførte forstudiet Ung pige som sætter sit hår. Det er malt mellem den 9. august og 11. september 1841, og man ser den færdige komposition i bly og lavering.
Dette billede er af samme størrelse som det kendte maleri.Stillingen som Florentine stod i, genbrugte Eckersberg år senere i juli 1850 til en tegning med bly og sepia og betitlet Stående model der sætter sit hår. 
Den kvindelige model står i contrapposto med højre hånd ført til håret med nakkeknude som i oliemaleriet fra 1841.
Den nøgne model er dog ikke draperet og Eckerbergs synspunkt er helt anderledes, så kvinden står i profil og er set fra højre side.
Den første stilling, som Florentine indtog under sommersession i 1841, kendes fra et maleri af L.A. Smith.
Her er modellen siddende, topløs, med underlivet draperet og ansigtet i profil.
Billedet af den rygvendte kvinde optaget af sit toilette er en intim hverdagsscene. Billedets private atmosfære understreges af de dæmpede farver, såvel som den effektfulde måde hvormed Eckersberg formår både at afsløre og dække kvindes intimitet ved hjælp af spejlkanten og klædet svøbt om hendes hofter. Man fornemmer, at kvinden føler, at hun er alene og måske ser beskueren gennem nøglehullet i døren bag hende. 
Modellens positur rækker tilbage til antikke græske idealer, som man ser det i skulpturen Venus fra Milo.
og viser med Marianne Saabyes ord "[klassisk] ro og ynde".Venus fra Milo blev fundet i 1820,
og akademiet havde nogle år efter, i slutningen af 1820'erne, anskaffet en afstøbning.Fraværet af øjenkontakt til beskueren i En nøgen kvinde sætter sit hår foran et spejl ses i flere af Eckersbergs andre nøgenmalerier.
Det gælder Kvindelig modelstudie. Florentine fra 1840, Nøgen kvinde i færd med at drage sine tøfler på fra 1843 og En ung pige, som klæder sig af fra 1844 samt Kunstakademiets fem nøgenmalerier fra 1837.
I studiet af Florentine fra 1840 ser man hende udækket forfra og den fraværende øjenkontakt er blevet fortolket som "en udtalt diskretion" fra Eckersbergs side over for den kvindelige model.
Et andet gennemgående træk ved Eckersbergs modelstudier fra 1830'erne og 1840'erne er lysindfaldet fra billedets venstre side. Det er uanset hvordan modellen er drejet.
Neela Struck har bemærket geometriske mønstre i billedet. Udover det opretstående rektangulære format er det spejlets ovale form og trekanten der udgøres af venstre arm og dets skygge på kroppen samt trekanten ved den bøjede højre hånd. 
Hun mener at "intetsteds ses det tydligere end i dette billede, hvordan Eckersberg forbandt sin interesse for billedets love, for matematik og geometri, med sin interesse for studiet af den nøgne kvindekrop."Eckersbergs billede er ikke det eneste populære danske maleri af en rygvendt kvinde.
Her lader maleren ligesom Eckersberg kvinden være i færd med dagligdags gøremål, 
dog udgør kvinden kun en mindre del af interiørmaleriet og hun er fuldt påklædt.
Eksempler er Interiør, ung kvinde set fra ryggen og Stue i Strandgade med solskin på gulvet.
For Interiør, ung kvinde set fra ryggen gælder det at kvinden står tæt op ad væggen, at hovedet er drejet og håret sat op så nakken er synlig og at dele af væggens panel er synlig.
Anna Anchers Pigen i køkkenet og Interiør har også den rygvendte kvinde som motiv.
Endelig er der Poul Ekelunds maleri Stående figur. Kvinde set fra ryggen 1/2 figur fra 1974 der viser stærk inspiration fra Eckersbergs maleri. Ekelunds maleri indgår i Statens Museum for Kunsts samling.
Eckersberg solgte En nøgen kvinde sætter sit hår foran et spejl i 1843, da Bertel Thorvaldsen var forbi atelieret på Charlottenborg sammen med baronesse Christine Stampe den 9. februar.
"Fru Stampe fik den lille halve nøgne Figur af Florentine" skrev Eckersberg i sin dagbog og dagen efter "Fru Stampe sendte 20 Specier for den lille quindelige Figur med blottet Ryg ved sit Toilet."
Det var efter, at Hirschsprung havde erhvervet det i 1895 fra fru Nanna Holtum.Maleriet har været udstillet flere gange og ført til katalog: Eckersberg-udstillingen i Kunstforeningen i 1895 (katalognummer 293), Hirschsprung 1902 og London 1907 (166).
Det indgik i udstillingen Den nøgne guldalder der vistes på Den Hirschsprungske Samling fra den 8. september til den 27. november 1994. 
Her blev det udstillet med den tilhørende skitse og L.A. Smiths parallelle maleri.
Det nævnes endda i udstillingskatalogets forord at kimen til udstillingen lå i de spørgsmål der rejste sig på grund af usikkerheden ved dateringen og fraværet af Eckersbergs signering. 
I 2013 var maleriet sammen med 69 andre værker fra Den Hirschsprungske Samling udlånt til Hamburger Kunsthalle.
Det skete under titlen Denmark's Breakthrough to Modernism. The Hirschsprung Collection from Eckersberg to Hammershøi.
Det indgik ikke i Statens Museum for Kunsts store Eckersberg-udstilling i 2015, Eckersberg - En smuk løgn, men blev dog gengivet og analyseret i udstillingens tilhørende bog.I visse værker ser man maleriet dateret til ca. 1837.
Det skyldes øjensynlig Emil Hannovers formodning i hans bog Maleren C.W. Eckersberg: En Studie i dansk kunsthistorie, hvor han skrev om maleriet: "Synes malet omtrent samtidig med de kvindelige Modelstudier (...), som tilhører Kunstakademiet."
I nyere autoritative værker fra Den Hirschsprungske Samling angives dog året 1841.
Korrektionen kom i stand efter man op til udstillingen Den nøgne guldalder i 1994 havde nærlæst Eckersbergs dagbøger og materiale fra Kunstakademiets arkiv.Eleven Ludvig August Smiths parallelmaleri Kvindelig model foran et spejl indgår i Loeb Danish Art Collection.
mens tegningen fra 1850, hvor den kvindelige model står i Florentines positur, var i privateje, da den blev katalogiseret til udstillingen Den nøgne guldalder.
L.A. Smiths maleri af den siddende Florentine fra sommeren 1841 blev solgt på Arne Bruun Rasmussen Kunstauktion i 1984.
Maleriet er nu en del af Den Hirschsprungske Samling, hvor det er på listen for museets 20 hovedværker.
Museets tidligere direktør, Marianne Saabye, har kaldt det "et  af de internationalt set berømteste danske kunstværker".
Hans Edvard Nørregård-Nielsen anser det som et af periodens danske hovedværker,
mens Uwe Max Jensen har kaldt det "det mest populære guldaldermaleri, der findes, og et af dansk malerkunsts mesterværker".
Rejseguiden The Rough Guide to Copenhagen nævner maleriets navn som et af blot fire malerier under bogens omtale af Den Hirschsprungske Samling.Sally Henriques langt mindre kendte maleri med det samme motiv som Eckersbergs maleri blev solgt hos Bruun Rasmussen for 520.000 kroner i 2002. Auktionshuset skrev et par år senere, at Eckersbergs udgave var "ikke alene Eckersbergs mest berømte nøgenmodel-studie, men hører til blandt kunstnerens mest berømte værker i det hele taget".
Man har set det populære maleri brugt til bogforsider. Både Patricia G. Bermans danske Nyt lys over 1800-tallets danske maleri og engelske In Another Light: Danish Painting in the Nineteenth Century benytter billedet.
Maleriet er også gengivet på forsiden af Den nøgne guldalder, — kataloget der blev udgivet i forbindelse med Den Hirschsprungske Samlings kunstudstilling i 1994, hvor modelbilleder fra Eckersberg og hans elever vistes.Kunstværket er kaldt "et maleri med underspillet erotik", og dets erotiske antydninger betød at det i første omgang blev censuret af Facebook da en turistorganisation i 2015 ønskede at benytte et billede af maleriet i en annonce på det sociale medie. Facebook angav som grund til censuren: "Vi tillader ikke billeder eller videoer, der antyder nøgenhed gennem f.eks. sløring eller beskæring. Sådanne annoncer er ømtålelige og fremkalder typisk negative reaktioner fra seere."
Facebook indrømmede dog senere, at censuren var en fejl og tillod at billedet kunne benyttes i en annonce på sitet.Den Hirschsprungske Samling sælger en reproduktion af maleriet. 
Emil Hannover (1898). Maleren C.W. Eckersberg: En Studie i dansk kunsthistorie. Kunstforeningen. 
Haavard Rostrup (1950). "De moderne samlingers væxt". Meddelelser fra Ny Carlsberg Glyptotek: 1–34. 
Marianne Saabye (redaktør) (1994). Den nøgne Guldalder, Modelbilleder af C.W. Eckersberg og hans elever. Den Hirschsprungske Samling. 
Lene Bøgh Rønberg, Kasper Monrad, Ragni Linnet (2001). Twee gouden eeuwen. Schilderkunst uit Nederland en Denemarken. Waanders Zwolle / Rijksmuseum Amsterdam. ISBN 90-400-9527-2. 
Joachim Schiedermair (2005). "Problematisk likhet – Portretter som upålitelige bærere av identitet. Eksempler fra billedkunsten og litteraturen". Edda.  (betalingsmur)
Elisabeth Fabritius (2005). The Ambassador John L. Loeb Jr. Danish Art Collection. John L. Loeb. , Specielt Female Model Before a Mirror
Ingo E. Walther (redaktør) (2005). Masterpieces of Western Art II. Taschen. ISBN 3-8228-4746-1. 
Kasper Monrad (2015). Eckersberg. Statens Museum for Kunst. ISBN 978-87-92023-69-8. 
Poul Schülein (27. september 2012). "Poul Schülein fortæller om Eckersbergs "En nøgen kvinde sætter sit hår foran et spejl" 1841". Den Hirschsprungske Samling. 

En encyklopædi er en samling af tekst, figurer, billeder, lyd og/eller video, der beskriver den menneskelige viden enten i almindelighed eller inden for et afgrænset felt.
Ordet kommer via middelalderlatin encyclopaedia fra græsk enkyklios paideia, af en 'i, ind' og kyklos 'kreds, ring' og paideia 'opdragelse, undervisning'.
En encyklopædi kan være generel, så den indeholder artikler om alle mulige emneområder. Den Store Danske Encyklopædi og Wikipedia er generelle encyklopædier.
Den kan også være specifik, så den specialiserer sig i et enkelt eller nogle få emneområder (eksempelvis fysik eller medicin).
En encyklopædi er tilnærmelsesvis det samme som et leksikon, dog har en encyklopædi længere og mere uddybende artikler. 
Den store Encyclopédie, ou dictionnaire raisonné des sciences, des arts et des métiers var en tidlig – og den første "moderne" – encyklopædi, hvis første bind udkom i Frankrig i 1751, med Denis Diderot og Jean le Rond d'Alembert som hovedredaktører.
En af de allerstørste encyklopædier er Yongle-encyklopædien, som den kinesiske kejser Yongle iværksatte så tidligt som i 1403. Den blev fuldendt omkring fem år senere efter at mere end 2.000 forskere og embedsmænd havde arbejdet med kæmpeværket, der oprindeligt var på 11.000 bind og næsten 1 million sider. Desværre eksisterer der i dag kun omkring 400 bind.
En encyklopædist er en forfatter af en encyklopædi eller dele deraf. Blandt kendte encyklopædister kan nævnes Jean le Rond d'Alembert og Denis Diderot.
Danmarks første encyklopædi er fra det 19. århundrede og var det af overlærer Hans Ancher Kofod udgivne Conversations-Lexicon eller encyclopædisk Haandbog over de i selskabelig Underholdning og ved Læsning forekommende Genstande, Navne og Begreber (osv.), med adskillige Forandringer og Tillæg overs. efter den tyske Originals sidste Oplag (28 bind, København 1816-28) dvs. en oversættelse af 3. og til dels 4.-5. udgave af det tyske Konversations Lexikon af Friedrich Arnold Brockhaus, et for sin tids danske boghandlerforhold meget betydeligt foretagende, der også fik en stor udbredelse i Danmark og Norge, og som forblev det grundigste standardopslagsværk indtil slutningen af 1800-tallet. I værkets subskriptionsplan, fremsættes en liste over encycklopædiens vigtigste fordele: "1) den, som ikke har Ævne til at anskaffe sig en Bogsamling, erstatte denne Mangel, da han deri vil finde det Vigtigste af alle Kunster og Videnskaber rigtigen og tydelig beskrevet; 2) den, som eier en Bogsamling, vil ikke behøve at eftersøge det, han ønsker at vide, i mange forskjellige Værker, men vil her i en Hast kunne finde det i alphabetisk Orden, derhos i hvilke Bøger det findes og hos hvilke Forfattere Gjenstanden omhandles; 3) den, som ikke besidder videnskabelig Dannelse, vil her finde det Vigtigste af Videnskaberne og Kunsterne paa en fattelig Maade beskreven, og hans Mangel paa Studering vil derved erstattets".En snes år efter, at dette værk var blevet afsluttet, startede cand. theol. Peter Larsen den næste danske encyklopædi: Almeennyttigt Dansk Konversations-Lexikon over det Videværdigste i Naturen, Livet, Kunsten og Videnskaben, fra den ældste til den nyeste Tid, efter Brockhaus’ tyske Original, nyeste Udg. Med udførligere Behandling af de nordiske Riger. Udgivet af et Selskab (8 bind, København 1849-60, 2. udgave i 6 bind, 1870-73). 
Da 1854 Forlagsbureauet i København var blevet oprettet, hvis virksomhed særlig skulle være rettet på større foretagender, var tilvejebringelsen af et navnlig på afsætning i Danmark og Norge beregnet Nordisk Conversationslexikon et af dets første planlagte foretagender. Under redaktion af Christian Frederik Ingerslev udkom fra 1857 dette arbejde, hvis 5. og sidste bind blev færdigt 1863. Det vandt en forholdsvis betydelig udbredelse, så at et 2. oplag, ligeledes i 5 bind, kunne udkomme 1870-78, redigeret af dr. Carl Johan Fogh, dr Sophus Heegaard og genealogen Johannes Peter Frederik Königsfeldt. Tidsforholdene krævede dog snart en helt ny omarbejdelse med en talrigere stab af også norske og svenske medarbejdere, og under redaktion af overlærer Anton Frederik Pullich og prof. Gustav Storm i Kria, til hvem fra 4. bind dr. phil. W. Mollerup sluttede sig, udkom derefter i et betydeligt oplag 3. udgave (6 bind med supplement) 1883-90, hvortil 1894 føjedes et særskilt bind Illustrationer og Kort (224 blade), for en stor del gengivelse af det til sidste udgave af Brockhaus hørende illustrationsmateriale, udfyldt med adskilligt nyt
materiale vedrørende nordiske forhold. Et uddrag af dette værks 2. udgave var Forlagsbureauets Kortfattet Haandleksikon (2 bind, 1879-80), redigeret af bibliotekar Emil Elberling og overlærer Pullich. 
1889 udkom i 1 bind Dansk Folkebibliotheks Konversationsleksikon. 1891 begyndte udgivelsen af Allers illustreret Konversations-Leksikon redigeret af George Lütken 
(6 bind, 1891-99; ny udgave 1906 ff.) og af Illustreret Konversations-Leksikon. En Haandbog for alle, redigeret af Frederik Winkel Horn (9 bind, 1891-1900; ny udgave ved Erling Rørdam, 1906 ff.).
Samtidig begyndte det i stor stil anlagte og af en kreds af mere end 200 fagmænd i Danmark og Norge, til dels også i Sverige, originalt udarbejdede Salmonsens store illustrerede Konversations Leksikon. En nordisk encyklopædi under medvirkning af Jens Braage Halvorsen, som særlig redaktør for Norge (fra 11. bind afløst af Karl Fischer), redigeret af Christian Blangstrup (København 1892-1907, 18 bind og et supplementsbind; ny udgave 1915-1930).
Naturalis Historia – Encyklopædi, skrevet af Plinius den Ældre i 1. årh. e.v.t.
Andre Nicolet, Encyklopædier og Konversationslexika gennem tiderne, J.H. Schultz, 1946.
De første 10 bind af H.A. Kofods Conversations-Lexicon fra 1817-20 kan læses på Internet Archive.
Endurance-ekspeditionen (officielt Imperial Trans-Antarctic Expedition) 1914–17 var en ekspedition, som blev planlagt og ledet af Ernest Shackleton med det formål at krydse det antarktiske kontinent. Efter Roald Amundsens erobring af Sydpolen i 1911 anså Shackleton krydsningen af kontinentet som den sidste store udfordring i Antarktis. Ekspeditionen mislykkedes i at nå sit mål, men regnes alligevel som en af de største begivenheder i den heroiske tidsalder for antarktisudforskning.
Ekspeditionen var planlagt således, at Shackleton skulle gå i land omkring Vahselbugten og derfra krydse Antarktis mod Rosshavet på den anden side af kontinentet. En anden gruppe, Rosshavsgruppen, skulle rejse til den modsatte side af kontinentet, hvor de skulle etablere en lejr ved McMurdo Sound og herfra placere en række depoter over Ross Iskanten til foden af Beardmoregletsjeren. Depoterne var afgørende for Shackletons gruppes overlevelse, da gruppen ikke havde kapacitet til at medtage tilstrækkeligt med forsyninger på rejsen over isen. Ekspeditionen medbragte to skibe, Endurance under Shackletons kommando og Aurora under Rosshavsgruppens kommando.
Ekspeditionsfartøjet Endurance blev fanget af isen før landgang kunne ske og blev med isen ført nordpå gennem den antarktiske vinter i 1915. Til sidst blev skibet skruet ned af isen, og de 28 mand blev efterladt på en isflage. Efter flere måneder på den drivende is drog mandskabet i tre redningsbåde til den ubeboede og ugæstfri Elephant Island nord for Antarktis. Shackleton og fem andre drog herefter ud på en 1.300 km lang sørejse i én af redningsbådene mod South Georgia, hvor de landede på øens ubeboede sydkyst. Efter at have forceret de uvejsomme bjerge på øen, ankom de til øens nordside, hvor det lykkedes at få kontakt til norske hvalfangere, der kunne skaffe hjælp til de efterladte på Elephant Island.
Rosshavsgruppen, der befandt sig på den anden side af kontinentet, overvandt også store udfordringer for at gennemføre deres opgaver. Aurora rev sig løs fra fortøjningen under en storm og var ude af stand til at vende tilbage før året efter. Landgruppen befandt sig dermed uden nødvendigt udstyr og proviant. Til trods for dette lykkedes det at udlægge depoter, men tre liv gik tabt under denne opgave.
På trods af den offentlige berømmelse, der fulgte med Shackletons bedrifter under Nimrod ekspeditionen i 1907–09, var eventyreren rastløs og var med den britiske ski-pioneer Sir Harry Brittains ord blevet "en noget omflakkende fyr". Shackleton ønskede at vende tilbage til Antarktis, men planerne for fremtiden afhang af Scotts Terra Nova-ekspedition, der havde forladt Cardiff i juli 1910. De overraskende nyheder om Amundsens succes med at nå Sydpolen nåede Shackleton den 11. marts 1912. Dette medførte en ændring af fokus, uanset hvad Scotts ekspedition opnåede. Shackleton skrev: "Fundet af Sydpolen er ikke enden på ekspeditionerne i Antarktis". Den næste mission ville ifølge Shackleton blive en rejse på tværs af kontinentet, fra kyst til kyst, over polen. Der var imidlertid andre, der som Shackleton forfulgte dette mål. Den 11. december 1911 sejlede en tysk ekspedition under ledelse af Wilhelm Filchner fra South Georgia med mål at trænge dybt ind i Weddellhavet og etablere en sydlig base, hvorfra de ville forsøge at krydse kontinentet over til Rosshavet. Mod slutningen af 1912 vendte Filchner tilbage til South Georgia efter at have måtte opgive at etablere en base som planlagt. Shackleton havde dog noteret, Filchners opdagelse af mulige landgangssteder ved Vahselbugten, og Shackleton inddrog disse opdagelser i sine planer for en ekspedition.
Shackleton gav ekspeditionen navnet "The Imperial Trans-Antarctic Expedition", da han mente, at det "ikke blot personerne på disse øer, men vore slægtninge i alle områder under Union Jack, vil være villige til at bidrage til at gennemføre denne ekspedition." For at skabe interesse i offentligheden udsendte Shackleton i begyndelsen af 1914 et detaljeret program. Ekspeditionen skulle varetages af to skibe og to grupper. Én gruppe (Wendellhavet-gruppen) skulle rejse med skibet Endurance og fortsætte til området omkring Vahselbugten, hvor 14 mand skulle gå i land. Af disse skulle seks mand, herunder Shackleton, udgøre gruppen, der skulle krydse kontinentet. Denne gruppe, med 69 hunde, to slæder med motor og udstyr med "alt hvad gruppens leder og eksperter kan foreslå", skulle herefter gennemføre den 2.900 km lange rejse på tværs af kontinentet til Rosshavet. De resterende otte mand skulle blive og udføre videnskabelige eksperimenter; tre personer skulle drage mod Graham Land, tre mod Enderby Land og to skulle forblive ved det oprindelige landsætningssted, hvor der blev etableret en base.Rosshavsgruppen skulle rejse mod Rosshavet på den modsatte side af kontinentet. Der skulle de drage mod McMurdo Sound i det inderste af Rosshavet. Efter landgang skulle gruppen gå den krydsende gruppe i møde og udlægge depoter på vejen. Rosshavsgruppen skulle om foretage "geologiske og andre observationer". I programmet for ekspeditionen gav Shackleton udtryk for sin forventning om, at kontinentet ville blive krydset i løbet af 1914–15. Senere erkendte han det urealistiske i denne forventning, men han undlod at informere Mackintosh om denne ændring af planen. Ifølge korrespondent ved The Daily Chronicle, Ernest Perris, skulle Mackintoshs instruktioner være blevet præciseret via et telegram, men et sådant blev aldrig sendt.
Shackleton anslog, at det var nødvendigt med £50.000 (nutidsværdi ca. 40 millioner kroner) for at kunne gennemføre den mest simple version af sin plan. Han troede ikke på, at det var muligt at indsamle pengene gennem appel til offentligheden: "(de) skaber uendelige bogholderimæssige bekymringer". Hans foretrukne metode var at skaffe sig bidrag fra velhavende støtter, og han var gået i gang med dette arbejde i begyndelsen af 1913, men uden den store succes. Den første væsentlige opmuntring kom i december 1913, da regeringen tilbød ham £10.000 under forudsætning af, at han selv kunne rejse et tilsvarende beløb fra private kilder. The Royal Geographical Society, som Shackleton ikke havde forventet sig nogen støtte fra, gav ham £1.000. Ifølge Huntford lod Shackleton selskabet vide, at han alene behøvede halvdelen af denne sum. Lord Rosebery, der tidligere havde tilkendegivet sin manglende interesse i polarekspeditioner, donerede £50. I februar 1914 rapporterede The New York Times, at drejebogsforfatteren J. M. Barrie – en nær ven af Scott – i al hemmelighed havde doneret $50.000 (omkring £10.000). Tiden var ved at rinde ud for Scackletoin, men de sidste nødvendige donationer blev bragt på plads i første halvdel af 1914. Dudley Docker fra Birmingham Small Arms Company (BSA) donerede £10.000, den velhavende tobaksenke Janet Stancomb-Wills donerede et "generøst" beløb (det præcise beløb blev aldrig offentliggjort), og i juni donerede den skotske industrimagnat Sir James Caird £24.000. Shackleton informerede The Morning Post, at "denne fantastiske gave befrier mig fra alle bekymringer".Shackleton havde nu penge til at fortsætte. Han købte for £14.000 en 300-ton barkentine kaldet Polaris, der var blevet bygget for den belgiske eventyrer Adrien de Gerlache til en ekspedition til Spitsbergen. Ekspeditionen til Spitzbergen var ikke blevet til noget, og skibet var derfor sat til salg. Shackleton ændrede skibets navn til Endurance efter familiemottoet "By endurance we conquer" ("Vi erobrer ved udholdenhed"). For yderligere £3.200 købte han Douglas Mawsons ekspeditionsskib Aurora, der lå i havn i Hobart i Tasmanien. Aurora skulle være Rosshavsgruppens fartøj.Den totale sum penge, som Shackleton fik samlet sammen, er ikke kendt, da størrelsen af Stancomb-Wills' donation er ukendt. Pengemangel var et løbende problem for ekspeditionen. For at spare blev Rosshavsgruppens budget halveret, hvilket gruppens leder Aeneas Mackintosh først fandt ud af, da han ankom til Australien for at lede gruppens forberedelser. Mackintosh måtte tigge og bede for at skaffe sig midler og forsyninger for at få sin del af ekspeditionen til at kunne gennemføres. Pengemangel var også et problem, da det blev nødvendigt at redde Rosshavsgruppen, da behovet opstod i 1916. Shackleton havde imidlertid opdaget ekspeditionens muligheder for at rejse penge gennem salg af udgiverrettigheder. Han solgte på eksklusiv basis udgiverrettigheder til The Daily Chronicle og grundlagde "The Imperial Trans Antarctic Film Syndicate", der fik overdraget filmrettighederne.
Ifølge overleveringen indrykkede Shackleton en annonce i en avis i London med følgende indhold: "Mænd søges til farlig rejse. Lav hyre, hård kulde og lange timer i fuldstændigt mørke. Sikker hjemkomst tvivlsom. Ære og anerkendelse i tilfælde af succes." Det er dog tvivlsomt, om der nogensinde blev indrykket en annonce. Shackleton modtog mere end 5.000 ansøgninger om en plads i ekspeditionen, herunder et brev fra "tre sportslige piger", der nævnte, at hvis deres kvindelige fremtræden var upraktisk, så ville de "bare elske at bære maskulint tøj". Antallet af deltagere i hver del af ekspeditionen blev skåret ned til 28 hver. Blandt de udvalgte var William Bakewell, der kom ombord på skibet i Buenos Aires, og Bakewells ven Perce Blackborow, hvis ansøgning var blevet afslået, men alligevel mødte op på skibet. Derudover var der adskillige, der blev valgt i sidste øjeblik. Et midlertidigt besætningsmedlem, der trådte til i sidste øjeblik, var Sir Daniel Gooch, der bistod Shackleton med at håndtere hundene. Han forlod Endurance på South Georgia. Hyren var $240 om året for en dygtig sømand, $750 for en videnskabsmand, selvom Shackleton mente, at deltagelse i ekspeditionen var tilstrækkelig betaling.
Til ekspeditionens næstkommanderende valgte Shackleton Frank Wild, der havde været med ham på de to tidligere ekspeditioner Discovery og Nimrod, og som havde været med på "Længst sydpå"-holdet i 1909. Wild var netop hjemkommet fra Mawsons australske ekspedition i Antarktis. Som kaptajn på Endurance havde Shackleton ønsket John King Davis, der havde været kaptajn på Aurora under den australske antarktisekspedition, men Davis ønskede ikke at deltage, da han anså projektet som "fortabt", så jobbet gik i stedet til Frank Worsley, der havde ansøgt om deltagelse efter at have erfaret om projektet i en drøm. Chief Petty Officer i Royal Navy, Tom Crean, der havde modtaget "The Albert Medal" for at have reddet Løjtnant Evans på Terra Nova-ekspeditionen, tog orlov fra Royal Navy for at blive styrmand på Endurance. En anden erfaren deltager var Alfred Cheetham, der blev tredje kommanderende. To veteraner fra Nimrod blev hyret til deltagelse i Rosshavsgruppen: Aeneas Mackintosh, der blev lederen og Ernest Joyce. Shackleton havde håbet, at Aurora ville få en besætning fra flåden, og havde ansøgt det britiske Admiralty om officerer og menig besætning, men flåden afslog ansøgningen. Efter at have presset på, fik Shackleton en officer fra Royal Marines, Captain Thomas Orde-Lees, der var leder af marinekorpsets fysiske træningscenter.De seks videnskabsfolk, der var ombord på Endurance, var de to kirurger Alexander Macklin og James McIlroy; geologen James Wordie; biologen Robert Clark; fysikeren Reginald James og meteorologen Leonard Hussey, der endte med at redigere Shackletons rapport om expeditionen South. Til forevigelsen af ekspeditionen var udpeget fotografen Frank Hurley og kunstneren George Marston. Den endelige sammensætning af Rosshavsgruppen skete i hast. Nogle der havde rejst fra England til Australien for at komme ombord på Aurora, men afmønstrede før skibet sejlede ud, og det var tvivlsomt til sidste øjeblik, om skibet kunne blive fuldt bemandet. Kun Mackintosh og Joyce havde tidligere erfaring med ophold i Antarktis. Mackintosh havde på Nimrod-ekspeditionen mistet et øje og havde forladt ekspeditionen i utide.
Endurance forlod Plymouth i England den 8. august 1914 med kurs mod Buenos Aires. Shackleton var ikke med på skibet, da han var optaget i England med planlægningen af ekspeditionen. Shackleton tog et senere, og hurtigere, skib, og mødtes senere med Endurance. Hurley kom også ombord med William Bakewell og Perce Blackborow, der havde sneget sig ombord, og de ekstra deltagere kom med i gruppen. Den 26. oktober 1914 sejlede skibet mod Sydatlanten, hvor det ankom til South Georgia den 5. november. Efter et månedslangt ophold på hvalstationen Grytviken sejlede Endurance mod Antarktis den 5. december 1914. To dage senere mødte skibet til Shackletons store overraskelse pakis så langt nordpå som 57°26′S, hvilket tvang Endurance til at lægge kursen om. Under de følgende dage pakkede isen yderligere; den blev så tyk, at skibet sad fast den 14. december i 24 timer. Tre dage senere blev skibet stoppet igen af isen. Shackleton skrev: "Jeg havde forventet onde betingelser i Weddellhavet, men havde håbet, at pakisen var tilstrækkelig løs. Hvad vi opdagede var en temmelig tæt pakis, der var svært gennemtrængelig".Endurances fremdrift var frustrerende langsom indtil den 22. december, hvor isen åbnede sig og skibet igen kunne sejle sydpå. De næste to uger kunne gruppen fortsætte dybt ind i Weddellhavet. Yderligere forsinkelser ramte herefter gruppen efter årsskiftet, indtil et langt ryk sydpå i dagene 7.-10. januar 1915 bragte gruppen tæt på iskanten, der ligger om Antarktis' kyst ved Coats Land. Dette område var blevet udforsket af William Speirs Bruce i 1904 under "Scottish National Antarctic Expedition". Den 15. januar 1915 kom Endurance tæt på en stor gletsjer, hvis kant havde en bugt, der var egnet til landsætning. Shackleton mente dog, at de var for langt nord for Vahselbugten, hvorfor landsætning ved gletsjeren alene burde ske "i nødstilfælde" — en beslutning han senere ville komme til at fortryde. Den 17. januar nåede skibet 76°27′S bredde, hvor land kunne skimtes. Shackleton gav området navnet Caird Coast efter sin næstkommanderende. Dårligt vejr tvang skibet til at søge lå i læ af et strandet isbjerg.Ekspeditionen var nu tæt ved Luitpold Land, der var opdaget af Filchner i 1912. Længere sydpå lå deres mål, Vahselbugten. Den næste dag blev skibet presset ca. 23 km vestpå men lagde herefter om til sydlig kurs, førend skibet igen blev stoppet af isen. Positionen var 76°34′S, 31°30′W. Efter at have ligget stille i ti dage blev skibets motorer slukket for at spare brændstof. Gentagne forsøg på at gøre hende fri af isen, beordrede Shackleton den 14. februar alle mand på isen med spader, save og økser for at frigøre skibet fra isen og skabe en passage, men arbejdet var forgæves. Shackleton opgav ikke håbet om at bryde fri af isens greb, men overvejede nu "muligheden for at måtte tilbringe en vinter i pakisens fjendtlige greb".
Den 21. februar 1915 var Endurance, stadig fastlåst i pakisen, drevet til hendes hidtil mest sydlige position, 76°58′S. Derefter bevægede hun sig med isen i nordlig retning. Den 24. februar erkendte Shackleton, at de ville være låst i isen resten af vinteren og beordrede besætningen at forlade skibet. De medbragte hunde blev taget af borde og anbragt i en "is-kennel" og skibets interiør blev afmonteret og anvendt som ly for besætningsmedlemmerne på isen. Ekspeditionen havde medbragt en radio, men de var for langt væk for at kunne sende eller modtage signaler.Shackleton vidste, at Wilhelm Filchners skib, Deutschland, også var blevet fanget i isen i det samme område tre år tidligere. Efter Filchners forsøg på at etablere en base på land ved Vahselbugten var slået fejl, var Deutschland blevet fanget i isen den 6. marts 1912 omkring 320 km fra kysten ved Coats Land. Seks måneder senere, ved 63°37’ bredde, var skibet sluppet fri af isen, og kunne herefter sejle til South Georgia uden at have lidt nævneværdig overlast. Shackleton regnede med, at en tilsvarende forløb muligvis kunne give Endurance muligheden for at gøre et nyt forsøg på at nå Vahselbugten til foråret.
I februar og marts 1915 bevægede isen sig langsomt. I slutningen af marts 1915 beregnede Shackleton, at skibet havde bevæget sig blot 153 km siden 19. januar. Men som vinteren satte ind, blev isens bevægelser forstærket, og den omkringliggende is' karakter ændrede sig. Den 14. april 1915 rapporterede Shackleton, at den nærliggende pakis rejste sig i isskruninger, og at Endurance ville "blive knust som en æggeskal", hvis skibet blev fanget i disse bevægelser. I maj 1915, da Solen gik ned for vintermånederne, var Endurance i positionen 75°23′S, 42°14′W, stadig i drift nordpå. Der var mindst fire måneder til foråret, hvor Endurance muligvis kunne bryde fri af isen, men der var ingen sikkerhed for, at Endurance ville bryde fri tidligt nok til at kunne forsøge at vende tilbage til området ved Vahselbugten. Shackleton overvejede nu mulighederne for at finde et landgangssted på den vestlige del af Weddellhavets kyster, hvis det var muligt at nå kysten der. "Indtil da må vi vente", skrev han.
I de mørke vintermåneder i maj, juni og juli var Shackleton optaget af at bevare mandskabets moral og fysiske tilstand. Selv om mulighederne for motion var begrænsede, blev hundene løbende trænet, og til tider blev endog arrangeret væddeløb. Besætningen blev opfordret til at gå tur i måneskinnet og ombord på skibet blev arrangeret teaterforestillinger. Særlige mærkedage, såsom den britiske Empire Day (24. maj) blev behørigt fejret. De første tegn på, at isen var ved at bryde op, indtraf den 22. juli 1915. Den 1. august indtraf en syd-vestlig kraftig snestorm, begyndte isflager at bryde op omkring skibet. Presset fra isen sendte flager af is under skibets køl og fik det til at krænge voldsomt. Positionen var farlig; Shackleton skrev: "Effekten af isens pres omkring os indgyder ærefrygt. Kæmpe blokke af is .... rejste sig langsomt, indtil de som kirsebærsten mellem to fingre sprang op af isen ... hvis skibet blev taget af isen, vil hendes skæbne blive beseglet". Faren gik dog over, og de følgende uger var rolige. I denne forholdsvis rolige periode drev skibet ind i et område, hvor kaptajn Benjamin Morrell med skibet Wasp i 1823 havde rapporteret en kystlinje, som han havde kaldt New South Greenland. Der var ingen tegn på sådant land og Shackleton konkluderede, at Morrell havde forvekslet store isbjerge med land.Den 30. september 1915 blev skibet udsat for, det som Shackleton beskrev som "de værste isskruninger vi havde oplevet". Worsley beskrev isskruningerne som at blive "kastet frem og tilbage som en badmintonbold et dusin gange". Den 24. oktober 1915 blev skibets styrbordside presset mod en stor isflage. Trykket fortsatte indtil skibets skrog begyndte at bøje og splintre, så vandet trængte ind i skibet. Skibets tømmer splintrede i en lyd, som sømændene senere beskrev som lyden af "kraftigt fyrværkeri og affyringen af kanoner". Forsyningerne og tre redningsbåde blev flyttet ud på isen, mens besætningen forsøgte at pumpe det indtrængende vand ud og sikre skroget, men efter et par dage, og i temperaturer på -25 °C, måtte Shackleton give ordre til at forlade skibet. Skibet blev forladt på positionen 69°05′S, 51°30′W. Vraget forblev flydende og i løbet af de næste par dage lykkedes det at redde yderligere forsyninger og gods, herunder Hurleys fotografier og kameraer, der oprindeligt var blevet forladt. Af omkring 550 fotografiske plader valgte Hurley de bedste 150 (det højeste antal, som kunne bæres) og resten blev smadret.
Da skibet gik ned blev planen om at krydse Antarktis opgivet og fokus blev ændret til at koncentrere sig om overlevelse, herunder at sikre sko til gruppen. Mandskabet havde ikke tilstrækkelige sko med, og de måtte skære nye sko af træ ud af det træ, som de havde kunne tage fra skibet før det gik ned. Shackletons ønskede at drage vestpå til flere mulige destinationer. Hans første tanke var at drage mod Paulet Island, hvor han vidste, at der var et stort depot af fødevarer, som han 12 år tidligere havde arrangeret under Otto Nordenskjölds svenske ekspedition i 1902–04. Andre muligheder var Snow Hill Island, der havde været Nordenskjölds vinterbase, eller Robertson Island. Shackleton mente, at de fra en af disse øer ville være i stand til at nå og krydse Graham Land og derfra nå hvalfangerstationerne i Wilhelmina Bay. Han regnede sig frem til, at Endurance havde været ca. 553 km fra Paulet Island, da skibet blev forladt. Worsley beregnede afstanden til Snow Hill Island til 500 km og yderligere 190 km til Wilhelmina Bay. Han anså, at det ville være for risikabelt at forsøge at nå dertil til fods, og at de i stedet burde forblive på isen indtil de med isen ville blive ført til åbent vand, hvorfor de ville kunne undslippe i bådene. Shackleton var dog uenig og fastholdt, at de skule bevæge sig til fods.Gruppen brød op den 30. oktober 1915 for at bevæge sig til fods. De medbragte to af Endurances redningsbåde, der blev trukket på slæder. Før de drog af sted måtte Shackleton beordre de svageste dyr skudt, herunder "Mrs. Chippy", tømrerens kat og en hvalp, der var blev lægen Macklins kæledyr. Gruppen kom hurtigt i problemer, da forholdene på isen blev forværret. Ifølge Hurley blev isens overflade "en labyrint af kløfter og slugter", hvor blot få kvadratmeter var jævn. På tre dage lykkedes det blot gruppen at tilbagelægge 3,2 km, og den 1. november opgav Shackleton at komme videre over isen. Gruppen skulle i stedet slå lejr og vente på at isen brød op. Lejren var beliggende på en flad isflage, hvor deres march var stoppet. Lejren fik navnet "Ocean Camp". Gruppen kunne stadig kome ombord i vraget af Endurance, der fortsat drev med isen kort ved lejren. Mange af de forladte forsyninger blev hentet, indtil skibet den 21. november 1915 sank gennem isen.
Det var ikke muligt at bemærke isens drift, selvom isen i slutningen af november 1915 drev med op til 11 km og dagen. Den 5. december havde de passeret 68°S, men retningen gik fra nord over i øst, hvilket bragte dem i en position, hvorfra det ville blive vanskeligt at nå Snow Hill Island, selvom Paulet Island længere nordpå fortsat var en mulighed. Øen var omkring 400 km væk og Shackleton ønskede at reducere den distance som det var nødvendigt at sejle i redningsbådene. Han beordrede derfor den 21. december en ny march, der skulle begynde den 23. december.Omstændighederne var dog ikke blevet bedre siden det sidste forsøg. Det var blevet varmere, hvilket betød, at mændene sank ned i blød sne i kløfterne i isen, mens de forsøgte at trække bådene over isen. Den 27. december 1915 gjorde skibstømreren Harry McNish oprør og nægtede at arbejde. Han gjorde gældende, at han efter Endurances forlis ikke længere var under sørettens bestemmelser, og at han ikke var under skibsførerens kommando. Shackletons bestemte reaktion overfor forsøget på mytteri overbeviste McNish til atter at lade sig underordne kommando, men hændelsen blev ikke glemt. På trods af McNishs senere vigtige bidrag til gruppens overlevelse, var han en af de fire deltagere, der ikke modtog Polarmedaljen efter Shackletons indstilling. To dage senere, efter blot 12 km tilbagelagt på syv dage, afblæste Shackleton yderligere march, da han konstaterede, at "det vil tage os mere end tre hundrede dage at nå land". Gruppen satte telte op og blev i den nye lejr, der fik navnet "Patience Camp" ("Tålmodighedslejren"), der ville blive gruppens base de næste tre måneder.Forsyningerne var ved at rinde ud. Hurley og Macklin blev sendt tilbage til Ocean Camp for at hente mad, der var blevet efterladt for at lette vægten under marchen. Den 2. februar 1916 sendte Shackleton en større gruppe tilbage for at hente den sidste redningsbåd. Som ugerne gik blev manglen på mad kritisk, og mændene spiste nu næsten kun sælkød, der tidligere kun var blevet spist for variationens skyld. I januar var alle hundene, bortset fra to hold, blevet skudt, da de spiste for meget af sælkødet. De to sidste hold hunde blev skudt den 2. april og spist af mændene. I mellemtiden var isens drift blevet uregelmæssig. Efter at have ligget stille omkring 67° i flere uger, opstod i slutningen af januar en række pludselige bevægelser i isen, der bragte gruppen mod nordøst. Den 17. marts 1915 var Patience Camp bragt på samme breddegrad som Paulet Island, men omkring 100 km for østligt. "Det kunne lige så godt have været 1.000 km, når henses til vore muligheder for at nå øen over havisen" skrev Shackleton.Gruppen havde nu land i syne det meste af tiden. Gruppen kunne se toppen af Mount Haddington på James Ross Island mens de langsomt drev forbi øen. De var nu for langt nordpå for at nå Snow Hill eller Paulet Island; Shackleton noterede, at alle håb knyttede sig til de to tilbageværende øer ved den nordlige del af Graham Land. Det var Clarence Island og Elephant Island ca. 160 km nord for deres position den 25. marts. Han overvejede situationen yderligere og besluttede, at Deception Island formentlig var et bedre mål. Øen lå langt mod vest mod enden af kæden, der udgjorde Sydshetlandsøerne, men Shackleton mente, at man kunne nå øen ved at hoppe fra ø til ø. Fordelen var, at øen ofte var besøgt af hvalfangere og måske ville have forrådsdepoter. Samtlige disse destinationer krævede en farlig rejse i redningsbådene, når isflagen, hvor de havde slået lejr, ville bryde op. Redningsbådene var tidligere blevet navngivet efter de tre største bidragsydere til ekspeditionen: James Caird, Dudley Docker og Stancomb Wills. De to sidstnævnte er stadig på stranden på Elephant Island, hvorunder 22 af besætningsmedlemmerne fandt ly i fire og en halv måned.
Signalet til at forlade Patience Camp kom om aftenen den 8. april, da isflagen pludselige delte sig. Gruppen befandt sig nu på en lille trekantet flage af is; brød denne op, ville det være en katastrofe, så Shackleton forberedte, at gruppen skulle gå i redningsbådene og forlade lejren. Han havde besluttet, at de, om muligt ville forsøge at nå den fjerne Deception Island, fordi der på øen var blevet rejst en kirke af træ til brug for hvalfangerne. Kirken ville kunne bruges til at bygge en båd, der ville kunne sejle på havet. Kl. 13 den 9. april blev Dudley Docker som den første sat i vandet og en time efter var alle tre både i havet. Shackleton tog selv kommando over James Caird, Worsley fik kommando over Dudley Docker og navigationsofficer Hubert Hudson fik formelt kommandoen over Stancomb Wills, men grundet Hudsons skrøbelige sindstilstand var den reelle befalingshavende Tom Crean.Bådene var omgivet af is og var afhængige af, at vandet åbnede sig. Fremdrift var farlig og uregelmæssig. Bådene sad ofte fast i flager eller blev trukket op på flagerne mens mændene ventede på at forholdene gjorde det muligt at komme videre. Shackleton vaklede mellem flere potentielle destinationer. Den 12. april afviste han forskellige øer og besluttede sig for Hope Bay på spidsen af Graham Land. Forholdene i bådene var dog stærkt opslidende for mændene med temperaturer ned til −30 °C, kun lidt mad og iskoldt havvand, der regelmæssigt skyllede over rælingerne. Shackleton bestemte sig derfor i stedet for Elephant Island, der som det nærmeste af de mulige mål var den eneste realistiske mulighed.Den 14. april lå bådene udfor den sydøstlige kyst på Elephant Island uden dog at kunne gå i land, da kysten bestod af stejle klipper og gletsjere. Den næste dag rundede James Caird øens østligste punkt og nåede nordkysten, hor de observerede en smal stenstrand. Kort efter var bådene atter samlet på dette potentielle landgangssted. Det var imidlertid klart efter mærkerne på stranden, at højvandet ville overskylle stranden, hvorfor der ikke kunne slås permanent lejr på stranden. Den næste dag drog Wild og besætningen afsted i Stancomb Wills for at finde et mere sikkert sted at gøre landgang. De fandt et langt stykke land på 11 km mod vest, der var egnet til landgang og efter at have samlet bådene drog alle nu mod dette sted, som siden blev navngivet "Point Wild".
Elephant Island var en fjerntliggende ubeboet ø, der sjældent fik besøg af hvalfangere eller af andre skibe. Hvis gruppen skulle kunne vende tilbage til civilisationen var det nødvendigt at skaffe hjælp. Den eneste realistiske mulighed var at sende en af redningsbådene over havet på en rejse på 1.300 km til South Georgia. Shackleton havde opgivet tanken om at bringe gruppen til Deception Island på grund af den dårlige fysiske forfatning, som besætningen efterhånden var kommet i. Port Stanley på Falklandsøerne var tættere end South Georgia, men det var ikke muligt at nå Port Stanley, da dette ville kræve, at de sejlede mod kraftige vinde.
Shackleton udvalgte den besætningen til turen mod South Georgia: Sig selv, Frank Worsley som navigatør, Crean, McNish, John Vincent og Timothy McCarthy. På instruks fra Shackleton gik McNish straks i gang med at forberede James Caird til rejsen. Frank Wild blev tilbage med kommando over den resterende gruppe på Elephant Island med instruks om at drage mod Deception Island det kommende forår, hvis Shackleton ikke var vendt tilbage inden da. Shackleton medtog kun forsyninger til fire uger, da han vidste, at hvis båden ikke var nået South Georgia inden da, så ville den formentlig alligevel ikke være nået frem.Den 6,85 meter lange James Caird blev søsat til turen den 24. april 1916. Turens succes afhang af præcisionen af Worsleys navigation, der skulle udføres under de allermest primitive forhold. Vinden var overvejende i nordvest, hvilket var en stor fordel, men de urolige forhold på vandet betød, at båden hurtigt blev oversvømmet med iskolde søer. Hun isede til med et tykt lag is, der gjorde båden tung og vanskelig manøvrerbar. Den 5. maj blev båden ramt af en nordvestlig snestorm, der næsten ødelagde båden med det som Shackleton beskrev som de højeste bølger, han nogensinde havde set på sine 26 år på havet. Efter 14 dage på et oprørt iskoldt hav fik besætningen den 8. maj South Georgia i sigte. Efter yderligere to dage med tunge søer og orkanlignende vinde, lykkedes det besætningen at nå land på øens sydkyst i King Haakon Bay.
Efter landgangen i King Haakon Bay fik besætningen en kort hvilepause. Problemet for besætningen var imidlertid, at øens sydkyst var ubeboet, og at hvalfangerstationerne lå på nordkysten på den anden siden af uvejsomme snedækkede bjerge. For at nå til nordkysten var det derfor nødvendigt enten at sejle rundt om øen i båden eller at krydse øen til fods gennem ukendt bjergrigt terræn. Båden var efter rejsen fra Elephant Island i en ringe tilstand og gruppens fysiske tilstand, særlig Vincent og McNish, betød, at den eneste realistiske mulighed var at krydse øen til fods.Efter at have samlet kræfter i fem dage sejlede gruppen med båden et kort stykke østpå til bunden af en dyb bugt, der ansås som et egnet udgangspunkt for at krydse øen. Shackleton, Worsley og Crean påtog sig at krydse øen, mens de øvrige skulle forblive på stranden i bugten på det sted de navngav Peggotty Camp, for senere at blive hentet, efter at de tre havde hentet hjælp. En storm den 18. maj udskød turen, men da stormen var stilnet af den næste dags eftermiddag, begyndte rejsen den næste dag.De tre, der var udset til at krydse South Georgia til fods, havde intet kort over øen, og den valgte rute blev valgt ud fra fornemmelser og gætværk. Ved daggry var gruppen nået op i bjergene i 910 meters højde, hvorfra de kunne se nordkysten. De var over Possession Bay, hvilket betød, at de måtte bevæge sig østover for at nå deres mål, der var hvalstationen Stromness. Dette betød, at de måtte gå tilbage i den første af mange tilbagetrækninger, der kom til at forlænge turen og som frustrerede mændene. Ved slutningen af den første dag var det nødvendigt for mændene at krydse en dal, før mørket faldt på, og de valgte at lade sig glide ned ad en bjergside på en sammenflikket slæde af reb. De gjorde ikke holdt for natten, men fortsatte vandringen i måneskinnet mod den næste bjergtop. Tidligt næste morgen, den 21. maj, kunne de se Husvik Harbour under sig, og de vidste, at de var på rette vej. Kl. 7 om morgenen hørte de en dampfløjte fra Stromness, "den første lyd fra andre mennesker, der havde nået vores ører, siden vi forlod Stromness Bay i december 1914", skrev Shackleton. Efter en vanskelig nedtur, der involverede passage ad et frossent vandfald, nåede de i sikkerhed i hvalfangerstationen.Shackleton skrev efterfølgende: "Jeg er ikke i tvivl om, at Forsynet ledte os ... Det var som om, at der ofte på vores lange og udmattende tur på 36 timer på tværs af øde bjerge og gletsjere ofte var fire, og ikke tre, af os.". Billedet af den fjerde rejsende blev taget op af T. S. Eliot i digtet The Waste Land.
Shackletons første opgave efter at være nået Stromness var at sørge for redningen af de tilbageblevne på sydkysten ved Peggoty Camp. Et hvalfangerskib blev sendt rundt om øen med Worsley til at vise vej. Om aftenen den 21. maj var alle seks fra James Caird atter samlet igen.Det tog Shackleton fire forsøg, før han igen kunne komme tilbage til Elephant Island for at redde de tilbageblevne. Efter tre dage på South Georgia havde han fundet et større hvalfangerskib, The Southern Sky, der var lagt op i Husvik Harbour. Shackleton fik samlet et mandskab af frivillige, der gjorde skibet sejlklart. Da hvalfangeren nåede Elephant Island, måtte besætningen imidlertid konstatere, at øen lå bag en uigennemtrængelig barriere af pakis ca. 110 km fra øen. The Southern Sky var ikke bygget til at kunne bryde isen, og måtte derfor vende tilbage til Port Stanley på Falklandsøerne.Da Shackleton nåede Port Stanley, sendte han et telegram til London om sin ekspedition og forløbet og bad om, at et egnet skib blev sendt til redningsoperationen. Det britiske Admiralty meddelte imidlertid, at der ikke var skibe ledige før i oktober, hvilket Shackleton mente var alt for sent. Ved hjælp fra den britiske ambassadør i Montevideo lykkedes det Shackleton at låne en tung trawler, Instituto de Pesca No. 1, af regeringen i Uruguay. Trawler stod ud med Shackleton om bord den 10. juni, men igen måtte Shackleton konstatere, at pakisen umuliggjorde en redning af de tilbageværende på Elephant Island.
Shackleton, Worsley og Crean rejste nu til Punta Arenas i Chile for at finde et egnet skib til redningsekspeditionen. Her mødte de Allan MacDonald, en brite, der ejede skonnerten Emma. McDonald udstyrende skibet til en redningsekspedition, der stod mod Elephant Island den 12. juli 1916, men igen med samme negative resultat - pakisen var fortsat for tyk. Shackleton opkaldte siden en gletsjer efter McDonald på Brunt Ice Shelf i Weddellhavet. Efter vanskeligheder med at finde gletsjeren igen, blev et nærliggende is-plateau i stedet navngivet McDonald Ice Rumples.Det var nu blevet midt-august, mere end tre måneder siden Shackleton havde forladt Elephant Island. Shackleton bad indtrængende den chilenske regering om at låne ham skibet Yelcho, en mindre slæbebåd med dampmaskine, der havde assisteret Emma under det foregående forsøg. Chilenerne accepterede, og den 25. august stod Yelcho med kaptajn Luis Pardo mod Elephant Island. Denne gang var heldet med dem. Havet var åbent, og skibet kunne gå tæt på øen, selvom der var tyk tåge, da de ankom til øen. Kl. 11.40 den 30. august 1916 lettede tågen, og lejren blev lokaliseret, og efter mindre end en time var alle de overlevende fra Elephant Island sikkert ombord på Yelcho, der herefter sejlede til Punta Arenas.
Efter Shackleton tog af sted med James Caird, overtog Frank Wild kommandoen af gruppen på Elephant Island, hvoraf nogle var i dårlig fysisk og psykisk forfatning: Lewis Rickinson havde været udsat for et formodet hjerteanfald; Blackborow kunne ikke gå på grund af forfrysninger i fødderne, og Hudson led af en depression. Gruppens førsteprioritet var at skaffe et permanent ly under den kommende vinter, der stod for døren. Efter råd fra Marston og Lionel Greenstreet blev der opført en improviseret hytte (givet navnet "The Snuggery") bestående af de to både, der blev vendt op ad nogle lave stensætninger. Hytten gav ca. 1,5 m hovedhøjde. Ved hjælp af canvas og andet materiale lykkedes det et skabe et primitivt, men effektivt ly for vinteren.Wild forventede oprindeligt, at gruppen måtte vente en måned på redning og nægtede derfor at tillade oparbejdelse af lagre med sæl- og pingvin, fordi han anså dette for en accept af nederlag. Denne politik førte til skarpe meningsudvekslinger med Thomas Orde-Lees.
Som ugerne gik og gruppen måtte erkende, at der ville gå mere end en måned, før redningen kom, fastsatte Wild rutiner og aktiviteter, der skulle gøre ventetiden udholdelig. Der blev etableret et permanent udkigpost for at spejde efter redningen, der blev etableret rotationsordninger for madlavning og arrangeret jagt efter sæl og pingvin. Der blev afholdt koncerter om lørdagen, fejret fødselsdage, men på trods heraf begyndte uroen at brede sig i takt med, at det ventede redningsskib udeblev. Blackborows venstre fod blev betændt som følgerne af forfrysninger, og den 15. juni 1916 måtte lægerne Macklin og McIlroy amputere foden i hytten oplyst af stearinlys. De brugte det sidste kloroform til bedøvelse under operationen, der tog 55 minutter og i øvrigt var en succes.Den 23. august blev det klart, at Wilds forbud mod at opbygge lagre havde været uklogt. Havet omkring øen blev fyldt med pakis, der umuliggjorde et redningsskibs landgang på øen. Forsyningerne var ved at slippe op, og ingen pingviner kom i land. Orde-Lees skrev: "Vi bliver nødt til at spise dem, der dør først ... Der er mange sande ord, der siges i spøg". Wild overvejede nu seriøst at sejle til Deception Island, den 5. oktober 1916, hvor han håbede at møde en hvalfanger. I mellemtiden dukkede Yelcho og Shackleton op den 30. august 1916.
Aurora stod ud for Hobart på Tasmanien den 24. december 1914 efter at være blevet forsinket i Australien på grund af økonomiske problemer. Da hun ankom til McMurdosundet den 15. januar 1915, var det senere end planlagt, men gruppens leder, Aeneas Mackintosh, lagde alligevel planer for en rejse til isbarrieren for at begynde turen, hvor der skulle lægges depoter, da han regnede med, at Shackleton muligvis ville forsøge at krydse fra Weddellhavet allerede den første sæson. Hverken mændene i gruppen eller hundene var akklimatiserede, og deltagerne var generelt uden nogen erfaring i polaregne. Den første forcerede tur på isen medførte et tab på ti af gruppens hunde, et enkelt kun delvist komplet depot og en demoraliseret gruppe.
Den 7. maj 1915 lå Aurora for anker ved gruppens hovedkvarter ved Cape Evans, men blev under en storm vredet løs af fortøjningerne og trukket langt ud på havet på grund af drivisen. Hun var ikke i stand til at slippe fri af isen før den 12. februar 1916, hvor hun var blevet ført 2.500 km fra sin oprindelige position, før hun kunne sejle til New Zealand ved egen kraft. Hun medbragte størstedelen af forsyningerne, brændstof, tøj og andet udstyr, der skulle anvendes af den del af gruppen, der var blevet i land ved Cape Evans. For at kunne gennemføre sin opgave måtte resten af gruppen på land skaffe sig forsyninger fra hvad der fandtes af depoter fra tidligere rejsende i regionen, herunder Scotts Terra Nova-ekspedition, der havde haft base ved Cape Evans nogle år tidligere. Det lykkedes gruppen at gennemføre opbygningen af depoter til Shackletons gruppe i den næste sæson i september 1915.I de følgende måneder blev de planlagte depoter lagt som planlagt med et mellemrum på en grad henover Rossbarrieren til foden af Beardmore-gletsjeren. På vejen tilbage blev gruppen ramt af skørbug. Rosshavsgruppens præst og fotograf, Arnold Spencer-Smith, faldt om på isen og døde. Resten af gruppen nåede et midlertidigt ly på Hut Point og kom til hægterne der. Den 8. maj 1916 besluttede Mackintosh og Victor Hayward at gå over den ustabile havis mod Cape Evans. De blev fanget i en isstorm og blev aldrig set siden. De syv overlevende måtte vente under barske vilkår i otte måneder indtil den 10. januar 1917, hvor en repareret og genudrustet Aurora ankom for at bringe dem tilbage til civilisationen.Shackleton fulgte med Aurora som "ekstra" officier på skibet, da han var blevet nægtet kommandoen over skibet af regeringerne i New Zealand, Australien og Storbritannien, der tilsammen havde organiseret Rosshavgruppens redningsekspedition.
Deltagerne i ekspeditionen havde ikke haft kontakt med verden udenfor siden 1914 og var ikke bekendt med udbruddet af Verdenskrigen. Nyheden om Shackletons ankomst til Falklandsøerne nåede kortvarigt overskrifterne den 2. juni 1916. Deltagerne i ekspeditionen kom hjem lidt efter lidt på et kritisk tidspunkt under krigen og fik ikke den forventede heltemodtagelse. Da Shackleton selv kom tilbage til England den 29. maj 1917 efter en kort tur til USA, hvor han fortalte om ekspeditionen, blev hans tilbagevenden knap nok bemærket.Mange af ekspeditionens deltagere gik kort efter hjemkomsten i aktiv tjeneste i hæren eller i flåden. Tre døde under krigen; Tim McCarthy og Alfred Cheetham blev dræbt i kamp, og Ernest Wild døde af tyfus under tjeneste i Middelhavet. Flere andre blev alvorligt såret og flere modtog medaljer for heltemodig indsats under krigstjenesten. Efter en propaganda-mission i Buenos Aires blev Shackleton i krigens sidste uger ansat i specialtjeneste i Murmansk, hvor han fik rang af major. Dette holdt ham beskæftiget indtil marts 1919. Han organiserede herefter yderligere en ekspedition i Antarktis, Shackleton–Rowett ekspeditionen med skibet Quest, der stod ud af London den 17. september 1921. Shackleton døde af et hjerteanfald den 5. januar 1922, da Quest lå for anker ved South Georgia.
Wild, Worsley, Macklin, McIlroy, Hussey, Kerr, McLeod og kokken Charles Green fra Endurance sejlede alle med Quest. Efter Shackletons død blev ekspeditionen, der bl.a. skulle udforske Enderby Land, indstillet. Wild ledte en tur til Elephant Island, hvor gruppen kastede anker ud for Cape Wild, hvor de kunne se de gamle landmærker, men vejret gav ikke mulighed for at gå i land.Det skulle tage mere end 40 år før, at det lykkedes at krydse Antarktis. Ekspeditionen Commonwealth Trans-Antarctic Expedition (1955–58) fulgte en rute fra Vahselbugten, der undgik Beardmoregletsjeren og det meste af Ross Iskanten, og nåede McMurdo Sound over en nedstigning fra Skeltongletsjeren. Den samlede ekspedition tog 99 dage.
Chasing Shackleton er en britisk dokumentarserie i tre dele fra 2013 om en moderne ekspedition, der genskaber 1914 ekspeditionen redningsdel. Det primære mål for denne dokumentar var at genskabe forløbet med redningsbådene ved brug af en lignende redningsbåd og de samme materialer.Discovery Channel producerede dokumentaren Shackleton: Death or Glory indeholdende gengivelse af meget materiale om ekspeditionen og genindspilning af mange af ekspeditionens dramatiske højdepunkter.
Endurance: The Story of Ernest Shackleton er en kommende biograffilm om The Trans-Antarctic Expedition of 1914. Filmen er i postproduktion og forventes at udkomme den 21. november 2015, på hundredeårsdag for Endurances forlis.
Alexander, Caroline (1998). The Endurance: Shackleton's Legendary Antarctic Expedition. London: Bloomsbury Publications. ISBN 0-7475-4123-X. 
Fuchs, Vivian and Hillary, Edmund (1958). The Crossing of Antarctica. London: Cassell & Co. 
Huntford, Roland (1985). Shackleton. London: Hodder & Stoughton. ISBN 0-340-25007-0. 
McDonald Ice Rumples. Australian Antarctic Data Centre. Hentet 4. september 2009. 
Mills, Lief (1999). Frank Wild. Whitby, Yorkshire: Caedmon of Whitby. ISBN 0-905355-48-2. 
Murphy, David Thomas (2002). German Exploration of the Polar World: a History, 1870–1940. Lincoln: University of Nebraska Press. ISBN 0-8032-3205-5. 
Shackleton, Ernest (1983). South. London: Century Publishing. ISBN 0-7126-0111-2. 
Lansing, Alfred: Endurance: Shackleton's Incredible Voyage Weidenfeld and Nicolson, London 2001 ISBN 0-297-82919-X
McKernan, Victoria: Shackleton's Stowaway Laurel Leaf, London 2006 ISBN 0-440-41984-0
Tamiko, Rex (ed.): South with Endurance: Shackleton's Antarctic Expedition 1914–17 (fotografier af Frank Hurley) BCL Press, New York 2001 ISBN 1-932302-04-2
Worsley, Frank A.: Shackleton's Boat Journey W.W. Norton & Company, London 1998 ISBN 0-7126-6574-9
Worsley, Frank. Endurance: An Epic of Polar Adventure. 1999: W.W. Norton & Company. ISBN 0-393-31994-6. 
The Endurance: Shackleton's Legendary Antarctic Expedition. Film instrueret af George Butler (2000)
Great Adventurers: Ernest Shackleton – To The End Of The Earth Dokumentarfilm fra 1999
Shackleton (TV film) TV-filmatisering i to dele (2001) Kenneth Branagh i hovedrollen som Ernest Shackleton
Kodak feature om ekspeditionens fotograf Frank Hurley and the voyage of the Endurance
South: the story of Shackleton's 1914-1917 expedition, frit tilgængelig på Project GutenbergLA-ikon
Energi kommer fra græsk εν = "i" og εργον = "arbejde". I hverdagssproget betegner energi legemlig og åndelig kraft. I fysikken betegner energi evnen til at udføre arbejde eller opvarme noget. Energi kan omdannes fra en form til en anden, men hverken opstå ud af ingenting eller tilintetgøres. Den samlede energi i universet er således konstant.
Energi er et abstrakt begreb som vanskeligt lader sig definere præcist. Det har imidlertidigt vist sig at være meget nyttigt at operere med størrelsen energi når man skal beskrive de processer der forløber i et fysisk system. Der omsættes bl.a. energi ved temperaturændringer og overgange mellem tilstandsformer, når en genstand deformeres eller ændrer beliggenheds- eller bevægelsestilstand, i forbindelse med emission og absorption af elektromagnetisk stråling, og når atom- eller kernefysiske reaktioner forløber.
Snart sagt alle de processer som forløber i naturen, herunder hverdagens gøremål, involverer forbrug, eller rettere omsætning af energi. På de moderne kraftvarmeværker bliver den energi, som findes i brændslet omdannet til elektrisk energi og varme. Energien transporteres ud til forbrugerne via elnettet og fjernvarmerør, hvor den forsyner husholdningernes varmeformidlere (radiatorer og varmt vand) samt et væld af el-forbrugende apparater.
I begyndelsen var mennesket henvist til den energi som findes i føden og i sollyset. Ved ildens tæmning blev det muligt at udnytte den kemiske energi som er bundet i organisk materiale i form af træ. Efter landbrugets indførelse kunne den energi som er bundet i husdyrenes foder nyttiggøres i form af animalsk trækkraft. Senere kom man på at bygge vindmøller og vandmøller for at udnytte den energi, som findes i strømmende fluid (f.eks. luft og vand).
Siden den industrielle revolution er menneskehedens energiforbrug eksploderet, og det har derfor været nødvendigt at inddrage stadig større energiressourcer for at opfylde behovet. Fossilt brændsel (kul, gas, olie) har længe spillet og spiller stadig hovedrollen. I nyere tid er det blevet muligt at udnytte den energi som frigøres ved kernefysiske processer. De traditionelle kernekraftværker repræsenterer en overgangsteknologi, eftersom mængden af tilgængeligt fossilt brændsel er begrænset, medens de projekterede fusionkraftværker vil kunne levere en nærmest ubegrænset mængde energi hvis de lader sig realisere. I nyeste tid spiller vedvarende energi (solenergi, vandenergi, vindenergi) atter en væsentlig rolle.
Energi angives almindeligvis i SI-enheden joule (J). 1 J er lig 1 kg*m²/s². En joule er en lille energienhed set i relation til menneskekroppens behov. Den gennemsnitlige, daglige energiomsætning for et menneske er af størrelsesorden 10 megajoule. Enheden er navngivet efter den engelske fysiker James Prescott Joule.
En lidt ældre energienhed er kalorie (cal). Per definition er 1 kalorie den energi, som kræves for at opvarme 1 g vand fra 14,5 grader Celsius til 15,5 grader Celsius. Kalorien er en praktisk enhed ved kalorimetriske undersøgelser. 1 kalorie er ca. lig 4,18 Joule.
Den elektriske energi som kraftværkerne leverer, måles i kilowatt-timer (kWh), hvor kilo er det dekadiske præfiks for 103, watt er SI-enheden for effekt, og h er en forkortelse for hour eller hora (som betyder time på hhv. engelsk og latin). En kWh er således 3,6 megajoule.
På atomart niveau er enheden elektronvolt (eV) praktisk. Per definition er 1 eV den energi som omsættes når en elementarladning gennemløber et spændingsfald på 1 volt. 1 eV er lig 1,602 x 10−19 J.
På nogle fagområder og af tradition anvendes specielle enheder. Det eksplosive energiindhold i konventionelle bomber, atombomber, vulkanudbrud, jordskælv, meteornedslag og asteroidenedslag angives som TNT-ækvivalenter. 1 ton TNT er en energi på 4,184 gigajoule.
I naturvidenskabelige sammenhænge er der blevet afdækket adskillige energiformer – disse omfatter:
Disse energiformer kan opdeles i to hovedgrupper; kinetisk energi og potentiel energi. Andre velkendte typer af energi er varierende blandinger af både potentiel og kinetisk energi.
Energi kan blive transformeret/omsat mellem disse energiformer, nogle med 100% virkningsgrad og andre med mindre. Emner der kan omsætte mellem energiformer kaldes transducere.
Den ovenstående liste af kendte mulige energiformer er ikke nødvendigvis fuldstændig. Når en naturvidenskabsmand opdager, at et bestemt fænomen bryder energibevarelsen, bliver nye energiformer tilføjet, som det er tilfældet med mørk energi, en hypotetisk form af energi som findes overalt i rumtiden og som lader til at øge universets udbredelse.
Klassisk mekanik skelner mellem potentiel energi, som er en funktion af et objekts position – og kinetisk energi, som er en funktion af dens bevægelse. Både position og bevægelse er relativ til et henførelsessystem, som kræves specificeret: Dette er ofte (og oprindeligt) et selvvalgt/arbitrært fast punkt på jordens overflade, det jordiske henførelsessystem.
Det er blevet forsøgt at kategorisere alle energiformer som enten kinetisk eller potentiel: Dette er ikke ukorrekt, men det er heller ikke klart, at der er tale om en reel simplifikation, som Richard Feynman pointerer:
Kinetisk energi er energi der knytter sig til legemer i bevægelse. Hvis en partikel med masse 
    {\displaystyle A_{\mathrm {res} }=F_{\mathrm {res} }\Delta s=ma\Delta s=m\cdot {\frac {v_{2}-v_{1}}{t_{2}-t_{1}}}\cdot {\frac {v_{2}+v_{1}}{2}}\cdot (t_{2}-t_{1})={\frac {m(v_{2}^{2}-v_{1}^{2})}{2}}=\Delta E_{\mathrm {kin} }}
  Potentiel energi er energi der knytter sig en genstands beliggenhed i et konservativt kraftfelt. Per definition er ændring i potentiel energi lig det arbejde som udføres imod feltkraften ved en flytning fra A til B. Kravet om at feltet er konservativt kommer ud på at det udførte arbejde ikke afhænger af vejen ad hvilken flytningen har fundet sted:
    {\displaystyle -A_{\mathrm {felt} }=-F_{\mathrm {felt} }\Delta s=\Delta E_{\mathrm {pot} }}
  Tæt på Jordens overflade kan man beregne den potentielle energi for en partikel der befinder sig i Jordens tyngdefelt vha. formlen
   er højden over et vilkårligt valgt nulpunkt. Det generelle udtryk for den potentielle energi som knytter sig til massetiltrækningen mellem to legemer er
Ved sammenpresning eller strækning af en fjeder oplagres potentiel energi. Man kan beregne størrelsen af den oplagrede energi vha. formlen
    {\displaystyle A_{\mathrm {ydre} }=F_{\mathrm {ydre} }\Delta s=(F_{\mathrm {res} }-F_{\mathrm {felt} })\Delta s=A_{\mathrm {res} }-A_{\mathrm {felt} }=\Delta E_{\mathrm {kin} }+\Delta E_{\mathrm {pot} }=\Delta E_{\mathrm {mek} }}
    {\displaystyle \Delta E_{\mathrm {mek} }=0=\Delta E_{\mathrm {kin} }+\Delta E_{\mathrm {pot} }}
  Den potentielle energi der knytter sig til den elektriske vekselvirkning mellem to ladninger er givet ved
    {\displaystyle E_{\mathrm {el} }={\frac {1}{4\pi \varepsilon _{0}}}\cdot {\frac {qQ}{r}}}
Den potentielle energi for et magnetisk moment der befinder i et ydre magnetfelt afhænger af vinklen mellem felt og moment:
   er vinklen. Den potentielle energi er altså mindst når momentet er orienteret parallelt med det ydre felt.
Ved kemiske reaktioner omsættes eller bindes energi. Til praktiske formål spiller forbrændingsreaktioner, hvor ilt fungerer som oxidationsmiddel, hovedrollen.
Ved planternes fotosyntese omdannes strålingsenergien i sollyset til kemisk energi i plantevævet. Når planten atter nedbrydes, omsættes energien på ny. Brændværdien (
Fossilt brændsel er organisk materiale som er omdannet under temperatur- og trykpåvirkninger. Brændværdien for de forskellige typer af kul, olie og gas varierer mellem 30 MJ/kg og 50 MJ/kg.
Ved kerneprocesser konverteres en lille masse til store mængder energi. Det er en konsekvens af Albert Einsteins masse-energi-ækvivalensprincip, som udtrykkes i formlerne
Objekter uden masse er eksempelvis fotoner, som er med til at transportere energi bort fra kerneprocesser som kernefusioner eller kernefissioner.
Ved en spontant forløbende kernereaktion er reaktanternes masse større end produkternes masse. Massetabet ækvivalerer den frigjorte energi, som kaldes reaktionens Q-værdi:
  Ved kemiske reaktioner er den frigjorte energi så lille at massetabet er praktisk taget umåleligt. Ved kernefysiske processer kan indtil 1 % af brændslets masse normalt komverteres til energi. I særlige tilfælde, som fx indfald af masse på en hvid dværgstjernes eller et sort huls opsamlingsskive (engelsk: accretion disk), komverteres helt op til 21% af den indfaldende masse til energi.
Enhver atomkerne kan opfattes som produkt af en reaktion med kernens bestanddele som reaktanter. Kernens bindingsenergi afhænger af massedefekten, som er forskellen mellem massen af kernens bestanddele og kernemassen:
Elektromagnetisk stråling transporterer energi. Intensiteten af den elektromagnetiske stråling er proportional med produktet af den elektriske feltstyrke og den magnetiske fluxtæthed:
Uden for Jordens atmosfære er solstrålingens intensitet 1,35 kW/m². En del af strålingen reflekteres af Jordens atmosfære, men solindfaldet på Jordens overflade er desuagtet enormt, nemlig af størrelsesorden 1017 joule (svarende til Danmarks årlige omsætning af elektrisk energi) per sekund . 
I mange sammenhænge er det nødvendigt at opfatte elektromagnetisk stråling som en strøm af partikler – fotoner – der vekselvirker med stof. Man kan beregne den energi som en foton repræsenterer ved at benytte formlen
Varme er bevægelse på mikroskopisk niveau i en genstand. Ifølge varmelærens 1. hovedsætning kan man ændre den indre energi af et system ved at tilføre systemet varme eller ved at udføre arbejde på systemet:
  Varme er energi af lav kvalitet i den forstand at andre former for energi altid kan omdannes fuldstændig til varme, mens det modsatte ikke er tilfældet. Energikvaliteten er lavere jo lavere temperaturen af varmereservoiret er.
Man kan beregne den varmemængde som skal tilføres eller fjernes fra en genstand for at opvarme eller afkøle den vha. følgende formel:
   er den specifikke varmekapacitet for det materiale som genstanden er lavet af.
Ved latent varme forstås den varme som er skjult, dvs. den varme som er medgået ved smeltning eller fordampning af en genstand. Man kan beregne den latente varme vha. følgende formel:
Den gennemsnitlige kinetiske energi der knytter sig til en frihedsgrad på mikroskopisk niveau er givet ved formlen
Udnyttelse af en energikilde involverer i de fleste tilfælde brug af en transducer, som omdanner energien fra en form til en anden. Nyttevirkningen ved omdannelsen er et mål for hvor effektivt energikilden udnyttes.
Da den ønskede energimængde ikke altid er tilgængelig, når der er mest brug for den, har man endvidere udviklet forskellige metoder til energilagring.
Kul, olie og gas tegner sig i vor tid for hovedparten af verdens energiforbrug. Ressourceknaphed, utilstrækkelig forsyningssikkerhed og CO2-forurening er de væsentligste problemer herved. 
Kul findes i forskellige kvaliteter spændende fra tørv over brunkul til stenkul. 
Olie er en blanding af kulbrinter som ved raffinering bearbejdes til en række brændstoftyper og råprodukter i den petrokemiske industri, herunder benzin. Efterhånden som de lettest tilgængelige oliereserver udtømmes, intensiveres bestræbelserne på at udnytte den olie som findes bundet i olieskifer og oliesand rationelt.
Kernekraftværkerne udvinder energi ved spaltning (fission) af isotoper af tunge grundstoffer, hovedsageligt uran og plutonium. Kernekraft byggende på fissionsbrændsel kan potentielt levere et betydeligt bidrag til energiforsyningen mange år frem i tiden, men problemerne med opbevaring af det radioaktive affald er endnu uløste.
Kernekraft baseret på sammensmeltning (fusion) af isotoper af lette grundstoffer befinder sig endnu i udviklingsfasen. Lykkes det at producere energi med udgangspunkt i deuterium og lithium i stor skala, er verdens energiforsyning sikret langt ud i fremtiden.
Vedvarende energikilder betegner energikilder som ikke slipper op inden for den forudsigelige fremtid. Energilagringsproblematikken er meget udtalt i forbindelse med udnyttelse af vedvarende energikilder. Brændselscelleteknologien er et muligt svar på denne udfordring.
Biobrændsel omfatter brænde, som til specielle formål bearbejdes til trækul, halm og biogas. Bioethanol er et muligt alternativ til benzin.
Solenergi udnyttes dels til opvarmningsformål vha. termiske-solfangere og til fremstilling af elektricitet vha. solceller.
Vandkraft betegner udnyttelse af vands beliggenhedsenergi vha. dæmninger og turbiner. Hertil føjer sig i nyere tid tidevandskraft og bølgeenergi.
Vindkraft er udnyttelse af luftens bevægelsesenergi vha. vindmøller, som i Danmark har givet grobund for en milliardindustri.
Hvor jordskorpen slår revner, f.eks. på Island, er der mulighed for at udnytte geotermisk energi.
Danmarks energiforbrug fordeler sig på energi til el-produktion, varme-produktion og transport.
I 2009 forventede det europæiske elmarked at 2015-priserne for el ville være 45 øre/kWh, og elselskaberne byggede mange kraftværker, især til gas. Men prisen viste sig at blive 17 øre/kWh, især pga. amerikansk skifergas der pressede markedsprisen på kul. Ændringen i markedsudvikling har betydet store tab i elselskabernes regnskaber. Danmarks omlægning af energisystem er afhængig af politiske beslutninger, og kraftværker og varmeværker udskyder valget mellem biomasse og varmepumper indtil den fremtidige politik er afklaret.
Udtrykket energi bliver ofte brugt, når der egentlig menes effekt. Energi er, som beskrevet tidligere i artiklen, evnen til at udføre arbejde, mens effekt er den samlede belastning af det stykke arbejde. Et typisk eksempel er watt.
1 watt (effekt) = en energibelastning, der svarer til 1 joule (energi) i et sekund. Joule er et udtryk for energi, og hvis man tilfører en joule i et sekund, kaldes den samlede belastning 1 watt.
For eksempel er effekten af en 100 watts glødepære, der er tændt i en time 100 watt-timer, eller 0,1 kilowatt-time. Den samlede energimængde, der er blevet brugt er 100 joule i sekundet i en time, eller 100 joule x 60 x 60 = 360.000 joule (360 kJ)
Distribueret elproduktion – Energilagring – Energitæthed – Energioverførsel – Energistrategi – Oliekrise – TNT-ækvivalenter

England i middelalderen omfatter den del af Englands historie, der henregnes til middelalderen, hvilket vil sige fra slutningen af 400-tallet til begyndelsen af tidlig moderne tid i 1485. Da England voksede frem efter Romerrigets fald, hang økonomien i laser, og mange byer var forladt. Efter århundreder med germansk migration begyndte der at opstå ny identitet og kultur. Det udviklede sig til kongeriger, der kæmpede om magten. En rig kunstnerisk kultur blomstrede under angelsakserne, der producerede episke digte som Beowulf og sofistikerede metalarbejder. Angelsakserne konverterede til kristendommen i 600-tallet, og klostre blev opført over hele England. I 700- og 800-tallet blev landet hærget af vikinger, og kampene varede i flere årtier. Wessex blev det mægtigste kongerige, og det fik en engelsk identitet til at vokse. På trods af gentagne arvekriser og danerne, der fik magten i begyndelsen af 1000-tallet, var England i 1060'erne en magtfuld centraliseret stat med et stærkt militær og en succesfuld økonomi.
Den normanniske erobring af England i 1066 førte til, at den angelsaksiske elite blev besejret og blev erstattet med normannisk og fransk adel og deres tilhængere. Vilhelm Erobreren og hans efterfølgere overtog det eksisterende statssystem, undertrykte lokale oprør og beherskede befolkningen fra en række borge. De nye herskere introducerede en feudal tilgang og afskaffede slaveri, men skabte en langt bredere gruppe ufrie arbejdere med livegenskabet. Kvindens position i samfundet ændrede sig, da love om land og herredømme blev ændret. Englands befolkning blev mere end fordoblet i 1100- og 1200-tallet, og det fik byerne til at vokse og handlen til at blomstre. Det blev hjulpet på vej af den middelalderlige varmeperiode i Nordeuropa. Nye klostre blev bygget, mens kirkelige reformer førte til spændinger mellem ærkebiskopper og konger. På trods af udviklingen i England og det juridiske system førte det til borgerkrige og tabet af Normandiet.
I 1300-tallet kom en stor hungersnød og den sorte død, to katastrofale begivenheder, som udryddede omkring halvdelen af landets befolkning. Det førte økonomien ud i kaos og underminerede den gamle politiske orden. Social uro fulgte og resulterede i Peasants' Revolt i 1381, mens der med ændringer i økonomien opstod en ny landadel, og adelstanden begyndte at udøve magt via bastard feudalisme. Næsten 1.500 landsbyer blev forladt, og mange søgte nye muligheder i byerne. Nye teknologier opstod, og England frembragte store middelalderlige filosoffer og videnskabsmænd. Engelske konger gjorde i 1300- og 1400-tallet krav på Frankrigs trone, hvilket medførte hundredårskrigen. England havde stor militær succes, og økonomien blomstrede som følge af international handel med uld og klæde. Men i 1450 kom England i krise, da det mødte modstand i Frankrig, og en nedgang fulgte. Mere social uro brød ud før rosekrigene, der blev udkæmpet mellem rivaliserende dele af den engelske adel. Henrik 7.s sejr i 1485 markerer normalt afslutningen på middelalderen i England og begyndelsen på den tidlige moderne periode.
Ved begyndelsen af middelalderen var England en del af Britannien, en tidligere provins i Romerriget. Den engelske økonomi var domineret af romerne, der brugte mange penge på store militæranlæg og også hjalp med at udbygge vejnet, byer og villaer. Ved udgangen af 300-tallet var de romerske legionærer stort set trukket tilbage, og den engelske økonomi kollapsede. Germanske immigranter begyndte at rejse til landet i større tal i 400-tallet; oprindeligt hvor de fredeligt etablerede små gårde og bosættelser. Ny politisk og social identitet opstod med en angelsk kultur i Østengland og en saksisk kultur i syd med lokale grupper i nye regiones, som var mindre politiske områder, der blev styret af magtfulde familier og enkeltpersoner. I 700-tallet var flere af disse herskere som dem i Wessex, East Anglia, Essex og Kent, begyndt at kalde sig selv konger, og de boede i villae regales, kongecentre, og indsamlede penge fra de omkringliggende regiones. Dissesyv kongeriger bliver ofte omtalt som heptarkiet.
I 600-tallet voksede Kongeriget Mercia sig stærkt under kong Pendas ledelse. Mercia invaderede nabolandene indtil det mere eller mindre kontrollerede omkring 50 regiones, der dækkede en stor del af England. Mercia og de andre kongeriger, der blev ledet af deres krigerelite, fortsatte med at kæmpe om territorier igennem 700-tallet. Massive jordvolde, som Offa's Dyke, der blev bygget af Offa af Mercia, hjalp med at forsvare vigtige grænser og byer. I 789 begyndte de første skandinaviske plyndringstogter; disse vikingetogter blev mere hyppige og omfattende, frem til 865, hvor den store hedenske hær invaderede England, erobrede York og besejrede kongeriget East Anglia. Mercia og Northumbria faldt i 875 og 876, og Alfred af Wessex blev drevet i eksil i 878.Samme år vandt Alfred en afgørende sejr over danerne under slaget ved Edington, og han udnyttede frygten for vikingerne til at samle en stor hær og brugte et netværk af forskansede byer kaldet burhs til at forsvare sine territorier og mobilisere kongelige ressourcer. Alfred undertrykte den interne opposition mod hans styre, og han stoppede de invaderende tropper i et område kaldet Danelagen. Under hans søn, Edward den ældre, og hans barnebarn, Æthelstan, blev Wessex udvidet yderligere mod nord ind i Marcia og Danelagen, og i 950'erne blev York endeligt permanent generobret fra vikingerne under Eadred og Edgar. De saksiske herskere i vest var nu kendt som kongerne af Angelcynn, hvilket var hele det engelske folk.Med Edgars død blev arvefølgen problematisk. Ethelred overtog magten i 978 efter mordet på sin bror, Edward, men England blev herefter invaderet af Svend Tveskæg, der var søn af den danske konge. Der blev gjort forsøg på at betale Svend for ikke at angribe ved brug af danegæld, men det fejlede, og han overtog tronen i 1013. Svends søn, Knud, afviklede mange af de gamle engelske familier, da han overtog magten i 1016. Ethelreds søn, Edward Bekenderen, havde overlevet i eksil i Normandiet, og han vendte tilbage for at gøre krav på tronen i 1042. Edward var barnløs, og arvefølgen blev bragt i spil. England blev domineret af Godwin-familien, der havde draget fordel af danernes invasion, og havde fået en enorm rigdom. Da Edward døde i 1066, gjorde Harold Godwinson krav på tronen og besejrede en norsk rival, Harald Hårdråde, under slaget ved Stamford Bridge.
I 1066 udnyttede Vilhelm, hertug af Normandiet, den engelske arvefølgekrise og invaderede. Med en hær af normannere og lejesoldater besejrede han Harold under slaget ved Hastings, og han besatte hurtigt Sydengland. Vilhelm brugte en række borge til at kontrollere vigtig magtcentre, og han gav udstrakte landområder til sine normanniske følgere og supplerede eller eliminerede den tidligere angelsaksiske elite. Der udbrød mange oprør, men Vilhelm slog dem ned, inden han gik ind i Nordøstengland, hvor han fik kontrol over York og plyndrede regionen. Visse normanniske herremænd brugte England som udgangspunkt for angreb i South og North Wales, spredte sig op i dalene og etablerede Marcher-territorier. Ved Vilhelms død i 1087 var England den største del af et angelnormannisk rige, der blev styret af et netværk af adelige med landområder over hele England, Normandiet og Wales. Englands voksende rigdom var uhyre vigtig for de normanniske konger, så de kunne få magt til også at dække andre regioner med felttog langs Normandiets grænser.Det normanniske styre viste sig at være ustabilt; arvefølgen blev udfordret, og det førte til voldelige konflikter mellem dem, som gjorde krav på tronen og deres adelige følgere. Vilhelm 2. arvede tronen, men stod over for oprør, der forsøgte at erstatte ham med hans ældre bror Robert eller hans fætter Stephen af Aumale. I 1100 døde Vilhelm 2. mens han var på jagt. På trods af Roberts krav på tronen, så tog hans yngre bror, Henrik 1., hurtigt magten. Der udbrød krig, hvilket endte med Roberts nederlag ved Tinchebrai og hans efterfølgende livstidsfængsling. Roberts søn, Clito, var fortsat på fri fod, og han var centrum for nye oprør, indtil hans død i 1128. Henriks eneste ægte søn, William, døde ombord på White Ship, der gik ned i 1120. Det indledte en ny arvefølgekrise: Henriks nevø Stefan af Blois gjorde krav på tronen i 1135, men blev udfordret af Henriks datter Matilda.  Der udbrød borgerkrig i England og Normandiet. Det resulterede i en lang periode med krig og ufred, som senere fik navnet Anarkiet. Matildas søn, Henrik, indgik endeligt fred i Winchester og overtog som konge 1154.Henrik 2. var den første af de angevinske herskere over England. Det blev han kaldt, også da han kun var greve af Anjou i Nordfrankrig. Henrik havde også fået en stor del af hertugdømmet Aquitaine via et giftemål, og England blev en vigtig del af et rige som spredte sig over store dele af Vesteuropa, som senere blev kaldt Angevinriget. Henrik genindsatte den kongelige autoritet og genopbyggede de royale finanser, krævede magten i Irland og fremmede angelnormannisk kolonisering i landet. Henrik styrkede Englands grænser mod Wales og Skotland, og han brugte landets rigdom til en langtrukken krig med sine rivaler i Frankrig, men endnu engang viste arvefølgen sig at blive problematisk. Adskillige oprør brød ud, som blev ledet af Henriks børn, der var ivrige efter få fat i magt og land, og de blev nogle gang støttet af Frankrig, Skotland og walisiske prinser. Efter en sidste konfrontation med Henrik overtog hans søn Richard 1. Englands trone i 1189.Richard brugte en stor del af sin magt på at beskytte sine besiddelser i Frankrig og kæmpe i det tredje korstog; hans bror, John, arvede England i 1199, men mistede Normandiet (deraf navnet) og størstedelen af Aquitanien efter flere års krig med Frankrig. John kæmpede gentagne og stadig dyrere felttog, i forsøg på at generhverve disse besiddelser. Johns forsøg på at skaffe penge til at krigene kombineret med hans skrøbelige forhold til mange af de engelske baroner ledte til en konfrontation i 1215, hvor man forsøgte at genoprette freden med signering af Richard 1. af England Magna Carta, og udbruddet af den første baronkrig. John døde efter at have kæmpet mod de oprørske baroner og deres franske støtter, der var endt i et dødvande. Den royale magt blev genetableret af baroner, der var loyale overfor den unge Henrik 3.. Englands magtstruktur forblev ustabil, og udbruddet af den anden baronkrig i 1264 resulterede i at kongen blev taget til fange af Simon de Montfort. Henriks søn, Ewdard, besejrede oprørsfraktionerne mellem 1265 og 1267, og genoprettede sin fars magt.
Da Edvard blev konge genopbyggede han monarkiet og genoprettede og udvidede vigtige borge, der var forfaldet. Oprør blandt prinserne i North Wales fik Edvard til at mobilisere en stor hær, som han besejrede de indfødte walisere med. Herefter igangsatte han en engelsk kolonisering og opførte borge i hele regionen. Der blev ført yderligere krige i Flandern og Aquitaine. Edvar lavede også felttog i Skotland, men formåede ikke at få en strategisk sejr, og prisen for krigen skabte spændinger som næsten ledte til en borgerkrig. Edvard 2. arvede krigen med Skotland, og måtte også kæmpe med en voksende opposition mod hans styre, som et resultat af, at hans kongelige favoritter og deres militære nederlag. Efter Despenser War i 1321–22 fulgte en ustabil periode, hvor Edvard blev sat af tronen, og muligvis myrdet, i 1327 af hans franske kone Isabella, og en oprørsk baron, Roger Mortimer. Isabella og Mortimers regime varede kun i få år, før det blev kuppet af Isabellas søn, Edvard 3. i 1330.Lige som sin bedstefar gjorde Edvard 3. meget for at genoprette kongemagten, men i 1340'erne kom den sorte død til England. Tabene fra denne epidemi og de efterfølgende udbrud påvirkede begivenhederne i England mange år fremover. Imens var Edvard under pres fra Frankrig i Aquitaine, og han gjorde krav på den franske trone. I løbet af det næste århundrede kæmpede engelske tropper mange krige og felttog i den langtrukne konflikt, der blev kendt som hundredårskrigen. På trods af udfordringer med at hæve skatterne for at bealte for krigen, så gjorde Edvards militære succes, at mange områder af landet blev rigere som af de rigdomme der blev plyndret, og det gjorde det muligt for ham at opføre store bygningsværker. Mange medlemmer af den engelske elite, inklusive Edvards søn, den sorte prins, var dybt involverede i felttogene i Frankrig og administration af de nuvundne kontinentale territorier.Edvards barnebarn, den unge Richard 2., oplevede både politiske og økonomiske problemer, hvoraf mange var forårsaget af den sorte død, inklusive Peasants' Revolt, der brød ud over hele Sydengland i 1381. Over de følgende årtier kæmpede Richard og grupper af adelige for magten og kontrollen over politikken overfor Frankrig, indtil Henry af Bolingbroke tog tronen med støtte fra parlamentet i 1399. Han regerede som Henrik 4., og udøvede sin magt via sit råd og parlamentet, mens han forsøgte at skabe politisk og religiøs enighed. Hans søn, Henrik 5., genoptog krigen med Frankrig, og kom tæt på at opnå strategisk succes kort før sin død i 1422. Henrik 6. blev konge i en alder af blot 9 måneder, og både det politiske system i England og den militære situation i Frankrig begyndte gå i spåner.En række blodige borgerkrige, der senere fik navnet rosekrigene, brød ud i 1455 pga. en økonomisk krise og en udbredt opfattelse af, at regeringen var dårlig. Edvard 4., der ledede en fraktion for Huset York, fjernede Henrik fra magten i 1461, men i 1469 brød konflikten ud igen, da Edvard, Henrik og Edvards bror George, der blev støttet af ledende adelige og magtfulde franske støtter, konkurrerede om magten. I 1471 stod Edvard som sejrherre, og de fleste af hans rivaler var døde. Ved hans død overgik magten til hans bror, Richard af Gloucester, som oprindeligt herskede på vegne af den unge Edvard 5. før han tog tronen selv som Richard 3. Den fremtidige Henrik 7. vendte tilbage til England, hjulpet på vej af franske og skotske tropper, og besejrede Richard under slaget ved Bosworth i 1485. Det fik endt størstedelen af kampene. Mindre oprør mod tudordynastiet fortsatte dog flere år efter.
De angelsaksiske kongeriger var hierakiske samfund, der byggede på alliancer mellem magtfulde herremænd og deres støtter. På toppen af samfundet var kongen, der stod over mange af de normale processer i det angelsaksiske liv, og hvis hushold havde specielle privilegier og beskyttelse. Under kongen var thegns, adelige, hvoraf de mere magtfulde havde deres egne domstole og blev kaldt ealdormen. Forholdet mellem kongerne og adelstanden var bundet sammen med en militær symbolisme, og en rituel udveksling af våben og rustning. Fri mænd, kaldet churls, dannede det næste samfundslag, og de ejede ofte deres egen jord eller havde virksomheder i byerne. Geburs, bønder der arbejdede på landet og tilhørte en thegn, var klassen under. Den laveste samfundsklasse var slaverne, der kunne blive købt og solgt, og som kun havde minimale rettigheder.Magtbalancen mellem de forskellige grupper ændrede sig efterhånden. Først blev kongerne valgt af medlemmer af den døde konges råd, men førstefødselsret blev hurtigt normen for arvefølge. Kongerne styrkede yderligere deres status ved at vedtage kristne ceremonier og nomenklatur, samt at introducere gejstlige kroninger i 700-tallet, og gav sig selv titlen som "Kristi stedfortræder" i 1000-tallet. Store godser blev oprundeligt opbygget af kongen, biskopper, klostre og thegns, men i 800- og 900-tallet blev disse langsomt brudt op i mindre dele som konsekvens af arve-arrangementer, ægteskaber og opkøb af kirken. I 1000-tallet blev den royale position yderligere forværret, da ealdormen hurtigt opbyggede nye godser, hvilket gjorde dem mere magtfulde end kongen, og det bidrog til politisk uro i de sidste år af den angelsaksiske periode. Churls' status gik langsomt ned som tiden gik, da deres rettigheder lige så stille blev fjernet, og deres pligter overfor herremændene blev større.Kongeriget Wessex, som endte med styre stort set hele England, udviklede en central kongelige administration. En del af den var kongens råd, kaldet witenagemot, der bestod af højtstående gejstlige, ealdormen, og nogle vigtige thegns; rådet mødtes for at rådgive konen i politiske og juridiske spørgsmål. Det kongelige hushold inkluderede embedsmænd, thegns og et sekrateriat af gejstlige, som rejste sammen med kongen og udførte regeringsopgaver på vejen, og hvor de kom frem. Under de danske konger fulgte en livvagt af huskarle også med hoffet. På regionalt niveau spillede ealdormen en vigtig rolle i regering, forsvar og skatteindkrævning, og stillingen som sheriff opstod i 900-tallet, for at kunne administrere de lokale shirere på vegne af ealdorman. Angelsaksiske mønter blev stramt reguleret af kongerne, hvilket gav valutaen en høj kvalitet, og hele landet brugte et system kaldet "hidage" til indkrævning af skatter.De angelsaksiske konger samlede et sæt love, der enten blev skrevet som statutter eller kodekser, men disse love blev aldrig skrevet samlet ned, og var altid en supplement til en omfattende mundtlig tradition af almindelige love. I begyndelsen af perioden mødtes lokale forsamlinger kaldet moots for at udøve disse love i særlige tilfælde; i 900-tallet blev dette erstattet af herredsråd, der fungerede som lokale områder, og shire moots der tog sig af større regioner i kongeriget. Mange kirkefolk og thegns fik også tilladelse til at afholde lokale domstole af kongen. Det juridiske system var afhængig af eder, hvis værdi var forskellig afhængig af, hvem der svor dem. En af konges mænd talte 12 gange mere end en churl. Hvis der blev givet bøder, varierede deres størrelse ligeledes af edens værdi for individet. Angelsaksiske autoriteter havde problemer med blodfejder mellem familier, der fulgte voldelige drab, og forsøg på at bruge systemet mandebod, der er en betaling af blodpenge, som en alternativ måde at løse langtrukne fejder på.
Inden for 20 år efter den normanniske erobring var den tidligere angelsaksiske elite blevet erstattet med en ny klasse af normannisk adel, og omkring 8.000 normannere og franskmænd bosatte sig i England. De nye jarler (efterfølgerne til ealdermen), sheriffer og gejstlige kom alle fra denne gruppe. I mange områder af samfundet var en kontinuitet, da normannerne adopterede de samme angelsaksiske regeringsinstitutioner, inklusive skattesystem, møntslåning og centraliseret lovskrivning samt visse juridiske forhold: oprindeligt fortsatte sherifferne og de hundredvis af domstole med at fungere som før. De eksisterende skatteforpligtelser blev nedskrevet i Domesday Book, der blev nedfældet i år 1086.Snart begyndt ændringer på andre områder også at kunne føles. Regeringsmetoden efter erobringen kan beskrives som et feudalsystem, idet de nye adelsfolk ejede landet på vegne af kongen; til gengæld for at yde militær støtte og sværge troskab, kaldet homage, fik de landområder kaldet len eller lignende områder. Store og magtfulde adelige gav land til mindre jordejere til gengæld for troskab og yderligere militær støtte, og slutteligt havde bondestanden land til gengæld for at stille deres arbejdskraft til rådighed, hvilket skabte et helt net af loyaliteter og ressourcer, der til dels blev håndhævet af de nye domstole. Dette system var blevet brugt i Normandiet og koncentrerede mere magt hos kongen og den øverste elite end det tidligere angelsaksiske regeringssystem. Praksissen med slaveri blev mindre i årene efter erobringen, da normannerne betragtede dette som værende imod kirkens lære. De mere velstående bønder mistede dog deres indflydelse og magt, da normannerne gjorde det at eje jord mere afhængig af at at stille arbejdskraft til rådighed for den lokale herremand. De faldt ned i det økonomiske hierarki, og det øgede antallet af ufri bønder eller livegenskab, for hvem det var forbudt at forlade herregården eller søge alternativ ansættelse.Kongen ansatte en række gejstlige som kanslere, der var ansvarlige for at styre det kongelige kancelli, mens familia regis, det militære hushold, begyndte som livvagt og militært personale. Englands biskopper fortsatte med at være en vigtig del af lokaladministration sammen med adelstanden. Henrik 1. og Henrik 2. implementerede begge store juridiske reformer, der udvidede den centraliserede kongelige lov; i 1180'erne var grundlaget for den fremtidige engelske common law blev lagt, med en stående domstol i Westminster, der var en tidligere Common Bench, og omrejsende dommere, der udførte og udførte eyres rundt omkring i landet. Kong John udvidede kongens rolle i at udføre retfærdighed, og omfanget af passende intervention var et af problemerne, som blev adresseret i Magna Carta i 1215. Den fremvoksende retssystem genoplivede livegenskaben i 1200-tallet ved at lave en endnu skarpere linje mellem frie mænd og bønder underlagt herremænd.Der var mange spændinger i regeringssystemet. De kongelige jordbesiddelser og rigdom strakte sig over hele England, og gav kongen en priviligeret position over selv de mest magtfulde medlemmer af den adelige elite. Efterfølgende konger havde dig stadig brug for flere ressourcer til at finansiere deres militærkampagne, betale byggerier og belønne deres støtter, og dette betød at de blev nødt til at udøve deres feudale ret og blande sig i egerskabet af adelstandens jordbesiddelser. Dette var et kontinuerligt og hyppigt problem der skabte klager, og det samme var en voksende opfattelse af, at landet burde gives videre via arvefølgelig ret, og ikke via kongens gunst. Ejendom og rigdom blev fortsat mere samlet på en del af adelen, store magnater, på bekostning af de bredere baronier. Det tilskyndede nedbrydningen af nogle aspekter af den lokale feudalisme. Som tiden gik, giftede den normanniske adel sig ind mange af de store angelsaksiske familier, og deres tilknytning til hertugdømmet begyndte at blive svækket. I slutningen af 1100-tallet viste det sig vanskeligt at mobilisere de engelske baroner til at kæmpe på kontinentet, og Johns forsøg endte i en borgerkrig. Civile stridigheder genopstod under Henrik 3. med oprørske baroner i 1258-59; de krævede omfattende reformer, og et parlament blev indkaldt i 1268 for at repræsentere oprørernes interesser.
Da Edvard 1. blev konge i 1272 genetablerede han kongemagten og genoprettede de kongelige finanser og appellerede til bredere kredse ved at bruge parlamentet til at bevilge højere skat, og for at lytte til misbrug i lokalregeringer. Denne politiske balance ødelagdes under Edvard 2., og brutale borgerkrige brød ud i 1320'erne. Edvard 3. genoprettede atter orden med hjælp fra størstedelen af adelen, og han udøvede magt via exchequer, der var en fælles domstol og kongeligt hushold. Denne regering var bedre organiseret og i større skala en nogensinde før, og i 1300-tallet måtte kongens tidligere omrejsende kancelli blive i Westminster. Edvard brugte parlamentet endnu mere end sine forgængere til at tage sig af den generelle administration, lovgivning og til at indkræve skat til at betale for krigene i Frankrig. De kongelige jordbesiddelser og indkomsten fra dem var blevet mindre, og i stedet blev skatteopkrævning i højere grad nødvendig for at støtte kongens initiativer. Edvard afholdt storslåede ridderlige begivenheder i et forsøg på at forene sine støtter om de fælles symboler for ridderlighed. Idealet for ridderlighed fortsatte med at udvikle sig op igennem 1300-tallet. Det blev afspejlet i ridderordener som Hosebåndsordenen), store ridderturneringer og arrangementer inspireret af Kong Arthur.Samfundet og regeringen i England i begyndelsen af 1300-tallet blev udfordret af den store hungersnød og den sorte død. Den økonomiske og demografiske krise skabte et pludseligt overskud af jord og underminerede jordejernes mulighed for at udøve deres feudale rettigheder. Det fik indkomsten fra lejede landområder til at kollapse. Lønningerne steg kraftigt, da arbejdsgivere kæmpede om en begrænset mængde arbejdere. Lovgivning blev introduceret for at begrænse lønninger og for at forhindre forbruget af luksusvarer blandt de lavere klasser, så retssager optog størstedelen af retssystemets tid og energi. Der blev introduceret en kopskat i 1377, der delte udgifterne ved krigen i Frankrig ud på hele befolkningen. Spændingerne endte voldeligt i 1381 i form af Peasants' Revolt; en voldsom gengældelse fulgte, og op mod 7.000 oprørere blev henrettet. En ny klasse af landadel opstod som følge af disse ændringer; de lejede deres jord fra stor landejere og dyrkede jorden for at få profit. Retssystemet blev udvidet i 1300-tallet, og tog sig af endnu mere komplekse problemer end tidligere.Da Richard 2. blev afsat i 1399 var de store adelsmagnaters magt steget betragteligt; magtfulde herskere som Henrik 4. kunne styre dem, men under Henrik 6. kontrollerede de landet. Magnaterne afhang af deres indkomst fra leje og handel for at de kunne betale grupper af lejede og bevæbnede følgere, ofte med kontroversielt liberi og devise og til at købe støtte blandt den bredere landadel; dette system fik navnet bastardfeudalisme. Deres indflydelse blev både udøvet vise House of Lords i parlamentet og via kongens rå. Landadelen og de mere velhavende borgere udøvede stigende indflydelse via House of Commons, hvor de modsatte sig skatter der blev indskrevet til krigene i Frankrig. I 1430'erne og 1440'erne havde den engelske regering store finansielle problemer, hvilket ledte til krisen i 1450'erne og et stor oprør under lederskab af Jack Cade. Lov og orden brød sammen og kronen var ikke i stand til at standse kampene mellem forskellige adelsfolk og deres støtter. Under de resulterende rosekrige skete der en eskalering af volden blandt de ledende adelige på begge sider: tilfangetagne fjender blev henrettet og familiens jord blev konfiskeret. Da Henrik 7. overtog tronen i 1485 var både regerings- og samfundstrukturen i England blev svækket voldsomt, og hele adelsfamilier var blevet udryddet.
Middelalderens England var et patriarkisk samfund og kvinders liv var meget påvirket af tidens syn på køn og autoritet. Kvinders position varierede dog meget afhængig af en række faktorer som deres socialklasse, om de var ugift, gift, enke eller gift igen samt i hvilken del af landet de boede. Der var stor ulighed mellem kønnene i hele perioden, når det kom til valg i live, adgang til ansættelse, handel og juridiske rettigheder.I det angelsaksiske samfund havde adelskvinder rettigheder og høj status, selv om samfundet stadig var patriarkalsk. Nogle udførte hvervet som abbedisse og havde stor indflydelse i den engelske kirke, selv om deres rigdom og autoritet blev mindre med de kirkelige reformer i 800-tallet. Angelsaksiske dronninger begyndte selv at eje land i 900-tallet, og deres hushold bidrog til holde riget kørende. Selvom kvinder ikke kunne lede militært, så ledte kvinder forsvar af herregårde og byer, hvis deres mænd var fraværende. De fleste angelsaksiske kvinder arbejdede dog på landet som en del af landbrugssamfundet, eller som bryggerkoner eller bagere.Efter den normanniske invasion ændredes kvindernes position i samfundet. Deres rettigheder og roller blev skarpere defineret, til dels som resultat af udviklingen af det feudale system og udvidelsen af det juridiske system i England; nogle kvinder vandt ved dette, andre tabte. Enkers rettigheder blev formelt beskrevet i loven i slutningen af 1100-tallet, og her blev der beskrevet, at frie kvinder kunne eje jord og ejendom, men der forhindrede ikke nødvendigvis, at kvinder under tvang blev gift igen. Regeringen blev større og mere organiseret under en række biskopper, og dette reducerede dronningernes rolle, og deres hushold i den formelle regering. Gifte adelskvinder eller enker var fortsat kulturelle eller religiøse mæcener, og spillede en vigtig rolle i politiske og militære begivenheder, selvom kronikører var usikre på, om det var passende opførsel. Som i de tidligere århundreder arbejdede de fleste kvinder i landbruget, men blev rollerne mere skarpt opdelt; pløjning og markarbejde var mændenes opgave, mens eksempelvis mejeriproduktion var domineret af kvinder.I årene efter den sorte død var mange kvinder blevet enker. Der manglede arbejdskraft og store landområder med egnet landbrugsjord blev pludseligt tilgængelige. I landlige områder kunne bondekoner få bedre levevilkår end nogensinde før, men mængde af arbejde, som kvinderne har stået for, er muligvis også blevet øget markant. Mange andre kvinder rejste til byerne i en sådan grad, at de nogle steder blev mændene talmæssigt overlegne. Her arbejdede de med deres mænd eller i et begrænset antal jobs som spinding, klædefremstilling, på kroer eller tjenestepiger. Nogle kvinder blev fuldtids ale-bryggekoner, indtil de blev skubbet ud af dette erhverv af den mandsdominerede øl-industri i 1400-tallet. Jobs og lærepladser med høj status var dog stadig lukket land for kvinder. Som tidligere udøvede adelskvinder magt på deres ejendomme i deres mænds fravær, og de måtte fortsat forsvare dem under belejringer og lignende konflikter på vegne af deres ægtefælle. Rige enker, der formåede at gøre krav på deres afdøde mænds ejendom, kunne leve som magtfulde medlemmer af samfundet.
En kulturel engelsk identitet opstod først fra interaktioner med germanske immigranter i 400- og 500-tallet, og indfødte romano-britiske beboere. Selvom tidlige middelalderlige kronikører beskrev immigranterne som anglere og saksere kom de fra et langt større område i Nordeuropa, og repræsenterede en række forskellige etniske grupper. I løbet af 500-tallet begyndte disse grupper dog at flyde sammen til mindre samfund rundt om i England, nogenlunde svarende til de senere angelske og saksiske kongeriger, som Beda beskrev i 700-tallet. I 800-tallet blev betegnelsen Angelcynn brugt officielt om et fælles engelsk folk, og fremmet til propagandaformål af kronikører og konger for at inspirere til modstand under den danske invasion.Normannere og frankere som ankom efter erobringen så sig selv som værende anderledes end englænderne. De havde tætte familiære og økonomiske bånd til Hertugdømmet Normandiet, talte normannisk fransk og havde deres egen kultur. I mange år blev det at være engelsk forbundet med militær fiasko og livegenskab. I 1100-tallet blev opdelingen mellem englændere og normannere langsomt nedbrudt som et resultat af giftemål og samliv. Mod slutningen af 1100-tallet og muligvis allerede fra omkring 1150, mente samtidige kommentatorer, at de to folkeslag der blev blandet og tabet af hertugdømmet i 1204 forstærkede denne tendens. Det samfund der blev skabt værdsatte kulturelle værdier fra Frankrig, men fransk var fortsat det sprog som blev brugt ved hoffet, i forretningslivet og ved internationale affærer, og selvom parisere drillede englænderne med deres dårlige udtalelse. Mod slutningen af 1300-tallet blev måtte fransk i højere grad bliv lært formelt, frem for at blive naturligt indlært i hjemmet, selvom aristokratiet tpisk ville tilbringe mange år i Frankrig for at blive helt fortrolige med sproget.I 1100- og 1200-tallet begyndte englænderne at betragte sig selv som overlegne i forhold til waliserne, skotterne og bretonerne. Englænderne så sig selv som civiliserede, økonomiske blomstrende og ordentlig kristne, mens de keltiske nationer blev betragtet som dovne, barbariske og bagvendte. Efter invasion af Irland i slutningen af 1100-tallet, blev de samme følelser udtryk om irerne, og forskellene blev mere klare og forstærkede i 1300-tallet med engelsk lovgivning. Englænderne havde også stærke følelser over de udenlandske handlende, der boede i specielle enklaver i London i senmiddelalderen; jødernes plads i samfundet er beskrevet nedenfor men italienske og baltiske handelsfolk blev også betragtet som udenlandske og var ofte mål for vold under økonomiske nedture. Selv i England vrimlede det med forskellige identiteter, der hver havde deres egen opfattelse af status og vigtighed. Regionale identiteter kunne være vigtige; eksempelvis havde mænd og kvinde Yorkshire en klar identitet i samfundet og professionelle grupper havde særskilte identiteter såsom advokater, var i åben kamp med andre byer som London.
Det jødisk samfund spillede en vigtig rolle i England i hele middelalderen. De første jøder ankom til landet efter den normanniske invasion, da Vilhelm Erobreren fik rige medlemmer af Rouen-samfundet til London for at bosætte sig. Det jødiske samfund bredte sig over hele England og drev vigtig låne- og bankvirksomhed, der forbudt af selskabslove. I løbet af 1100-tallet blev de jødiske finanssamfund endnu rigere, arbejdede under kongelig beskyttelse og gav kongen en kilde til permanent kredit. Alle de større byer havde jødiske områder, og selv mindre byer fik besøg af rejsende jødiske købmænd. Mod slutningen af Henrik 2.s regeringstid ophørte kongen med at låne penge fra det jødiske samfund og begyndte at skaffe kapital fra vilkårlige skatter og bøder. Jøderne blev udsat for smædekampagner og anklager om at de udførte rituelle barnemord, hvilket tilskyndede til pogromer i Richard 1.s regeringstid. Efter en fredelig begyndelse i kong Johns tid på tronen begyndte kongen at afpresse jøderne penge, og da ro og orden brød sammen i 1215 var jøderne ofre for nye angreb. Henrik 3. genetablerede en del af beskyttelsen, og de jødiske låneforretninger begyndte at gå bedre. Alligevel blev det jødiske samfund stadig fattigere og jøderne blev endeligt smidt ud af England i 1290 af Edvard 1., og de blev erstattet af udenlandske købmænd.
Kristendommen havde været Romerrigets officielle religion, og de første kirker i England blev bygget i sidste halvdel af 300-tallet styret af et hierarki af biskopper og præster. Mange hedenske helligdomme blev omdannet til kristent brug, og kun få hedenske steder blev dyrket i 400-tallet. Da romerriget forfaldt i slutningen af 400-tallet, endte den formelle kristne religion i det østlige England, og nye germanske immigranter ankom med deres egne polyteistiske guder som Woden, Thunor og Tiw, hvilket stadig kan se i forskellige engelske stednavne. På trods af at hedenske religioner igen blev udbredt, så overlevede kristne samfund stadig i vestelige områder som Gloucestershire og Somerset.I slutningen af 500- og begyndelsen af 600-tallet begyndte en bevægelse tilbage mod kristendommen hjulpet på vej af frankernes omvendelse i Nordfrankrig, som havde stor indflydelse i England. Pave Gregor 1. sendte en gruppe missionærer af sted for at omvende kong Æthelberht af Kent og hans hushold. Det igangsatte konverteringen af Kent. Augustin blev den første ærkebiskop af Canterbury og begyndte at opføre kirker over hele det sydøstlige England, hvor man anvendte tidligere hedenske helligdomme. Oswald og Oswiu, konger af Northumbria, blev omvendt i 630'erne og 640'erne, og en bølge af konverteringer fortsatte til midten af 600-tallet i kongeriget Mercia, det sydlige saksiske område og Isle of Wight. Mod slutningen af 600-tallet var processen stort set fuldendt, og den havde skabt en forvirrende og uensartet vifte af lokal praksis og religiøse ceremonier. Denne nye kristnedom afspejlede den angelsaksiske militærkultur: da kongerne begyndte at konvertere i 500- og 600-tallet, begyndte konverteringerne at blive brugt som begrundelse for krige mod de hedenske kongeriger, og engelske helgener blev gennemsyret af deres krigsmæssige egenskaber.Vikingernes invasioner i 700- og 800-tallet genindførte hedenskab i Nordøstengland. Det medførte en ny bølge af konverteringer. Den skandinaviske tro mindede meget om den der fandtes i andre germanske områder, en gudeverden med Odin, Thor og Ull kombineret med en tro på en endelig apokalyptisk krig, Ragnarok. De nordiske bosættere i England blev konverteret relativt hurtigt og de assimilerede deres tro i kristendommen i årtierne efter deres besættelse af York, som ærkebiskoppen havde overlevet. Processen var stort set afsluttet i begyndelsen af 900-tallet, og det gjorde det muligt for Englands ledende gejstlige at forhandle med krigsherrerne. Da nordboerne i deres hjemlande begyndte at konvertere, rekrutterede mange herskere i Norden missionære fra England til at hjælpe med processen.
Med konverteringen af størstedelen af England i 500- og 600-tallet oplevede landet en eksplosiv vækst i opførslen af kirker. Engelske klostre var den primære base for kirken, og de var ofte sponsoreret af lokale herskere, men tog en række forskellige former i blandede samfund der blev ledet af abbedisser, biskopper, samfund af munke og andre blev dannet omkring gifte præster og deres familier. Katedraler blev opført og drevet af sekulære kannikker i europæisk tradition, eller som ordenskapitler af munke, hvilket var unikt for England. Disse institutioner blev både påvirket af vikingetogterne i 800-tallet og adelens annekteringer. I begyndelsen af 900-tallet var klostrenes jordbesiddelser, deres finansielle ressourcer og kvaliteten af deres religiøse arbejde blevet indskrænket betydeligt. Reformer fulgte under kongerne af Wessex, der fremmede Benedikts Regel, der var populær på kontinentet. Et reformeret netværk af omkring 40 klosterinstitutioner i Syd- og Østengland, der var under kongens beskyttelse, hjalp med at genetablere den royale kontrol over det generobrede Danelagen.Den normanniske erobring i 1066 indførte nye normanniske og franske gejstlige; nogle adopterede og omfavnede det tidligere angelsaksiske religiøse system, mens andre introducerede nye metoder fra Normandiet. Der blev givet omfattende engelske landområder til klostrene i Normandiet. Det hjalp dem med at lave søsterklostre i hele kongeriget. Klostrene blev bragt ind i nettet af feudale relationer, og deres jordbesiddelser blev knyttet til levering af militær støtte til kronen. Normannerne overtog den angelsaksiske model med klosterkirkesamfund, og inden for 70 år var størstedelen af de engelske katedraler styret af munke; hver anden engelsk katedral blev i større eller mindre grad udbygget af de nye herskere. Engelske biskopper fortsatte med at være magtfulde personer, og i begyndelsen af 1100-tallet samlede de hære mod skotske invasioner, og de opbyggede en stor mængde borge rundt om i landet.Andre ordener begyndte at blive indført i England. I takt med at båndene til Normandiet slækkedes blev den franske Cluniske orden populær og de blev introduceret i England Augustinerordenen spredte sig hurtigt fra begyndelsen af 1100-tallet, mens Cistercinerordenen nåede til England i slutningen af århundredet og oprettede asketisk tolkning af klosterreglerne, og de byggede store klostre i Rievaulx og Fountains. I 1215 var der over 600 klostersamfund i England, men oprettelsen af nye blev mindre i 1200-tallet. Det skabte langvarige finansielle problemer for mange af institutionerne. Dominikaner- og franciskanermunke kom til England i 1220'erne og havde etableret 150 munkeklostre ved udgangen af 1200-tallet; disse medicinske ordener blev hurtigt populære særligt i byerne, og de havde stor indflydelse på lokale prædikanter. De religiøse militærordener der blev populære over hele Europa fra 1100-tallet og fik også besiddelser i England. Fx Tempelridderne, Den Tyske Orden og Johanniterordenen.
Kirken havde et tæt forhold til den engelske stat i hele middelalderen. Biskopperne og de store klosterledere spillede en stor rolle i den natioanle regering og havde vigtige roller i kongens råd. Biskopper havde ansvar for byer, styrede skatteinddrivelse og lokalregering. Det blev ofte uholdbart med vikingernes plyndringer i 800-tallet, og i Worcester fik biskopper nye boliger med de lokale ealdormen, og byttede autoritet og indkomst for assistance med at forsvare byen. Den tidligere engelske kirke havde mange uoverensstemmelser med de katolske doktriner, som var adresseret under synoden i Whitby i 664; nogle problemer blev løst, men argumenter mellem ærkebiskopperne af Canterbury og York, der havde forrang i hele landet, begyndte kort efter, og fortsatte igennem det meste af middelalderen.Vilhelm Erobreren fik skaffet sig støtte af kirken til invasionen af England ved at love eklastiske reformer. Vilhelm fremmede cølibat blandt gejstligheden og gav den eklastiske domstol mere magt, men reducerede også kirkens direkte bånd til Rom og gjorde den ansvarlig overfor kongen. Der blev spændinger mellem dette og de pave Gregorg 7.s reformbevægelse, der kæmpede for mere frihed fra den kongelige autoritet for præstestanden, fordømte udøvelsen af simoni og fremmede større indflydelse fra pavesædet i kirkelige affærer. På trods af at biskopperne stadig spillede en stor rolle i lokalregering, så opstod der spændinger mellem kongerne af England og lede i nøgleroller i den engelske kirke. Konger og arkæbiskopper begyndte at toppes over retten til at udnævne biskopper og religiøs politik, og adskillige ærkebsikopper inklsuive Anselm, Theobald af Bec, Thomas Becket og Stephen Langton blev tvunget i eksil, arresteret af kongelige ridder eller endda slået ihjel. I begyndelsen af 1200-tallet havde kirken stort set vundet sin frihed, og stod næsten udelukeknde til regnskab for Rom.I 1380'erne skete der adskillige ændringer i kirkens traditionelle lære som følge af John Wycliffe lære. Han var medlem af Oxford University. Wycliffe talte for de hellige skrifter var den bedste måde at forstå Guds intentioner. Mens liturgiens overnaturlige natur, kombineret med rigdom i kirken og højstående kirkefolks rolle i regeringen, distraherede fra studiet af Guds ord. En uformel bevægelse med mange medlemmer af landadelen fulgte disse ideer efter Wycliffes død i 1385 og forsøgte at få vedtaget Parliamentary bill i 1395: bevægelsen blev hurtigt fordømt af myndighederne og dømt som "lollarder". De engelske biskopper blev beskyldt for at kontrollere og modvirke denne tendens, at afbryde lollardernes prædikener og i stedet håndhæve deres egne prædikener i kirken. Mod begyndelsen af 1400-tallet var bekæmpelse af lollardernes lære blevet et vigtigt politisk problem, som Henrik 4. og hans lancaster-følgere var forkæmpere for. De brugte deres magt over både kirken og staten til at bekæmpe kætteriet.
Pilgrimsfærd var en folkelig religiøs praksis i hele Englands middelalder, og traditionen går tilbage til den romerske periode. Typiske pilgrimme har rejst korte vej til en helligdom eller en særlig kirke, enten for at gøre bod eller for at blive helbredt for sygdom. Nogle pilgrimme rejse længere enten i Storbritannien eller til kontintentet.I den angelsaksiske periode blev der opført mange helligdomme på hedenske steder, som blev populære pilgrimsmål, mens andre pilgrimme besøgte prominente klostre og læringssteder. Adelige og konger rejste til Rom fra 600-tallet; nogle gange var de et belejligt politisk eksil. Under normannerne reklamerede institutioner med vigtige helligdomme til pilgrimsfærd for at fremhæve deres historiske mirakler som Glastonbury, Canterbury og Winchester. Det blev en vigtig opgave for ambitiøse institutioner at samle relikvier med helende kraft eller som gav status til stedet, hvor de blev opbevaret. I 1100-tallet blev beretninger om posthume mirakler udført af lokale helgener mere og mere almindelige i England. Det gjorde pilgrimsfærd dertil endnu mere populære.Deltagelse i korstogene blev også set som en form for pilgrimsfærd, og det latinske peregrinatio blev brugt om begge aktiviteter. Mens den engelske deltagelse i det første korstog mellem 1095 og 1099 var begrænset, så spillede England en stor rolle i det andet, tredje og femte korstog over de næste to århundreder, hvor mange korsfarere rejste til Levanten i de mellemliggende år. Ideen om at foretage en pilgrimsvandring til Jerusalem var dog ikke ny i England, da religiøst begrundet krigsførelse gik helt tilbage til angelsaksisk England. Mange af dem, der tog korset for at tage på korstog, forlod aldrig landet ofte fordi han ikke havde penge nok til turen. Indsamling af midler til at rejse på korstog involverede typisk a korsfareren solgte eller pantsatte deres jord og ejendel, hvilket havde stor betydning for deres familier, og i nogle tilfælde påvirkede det økonomien som helhed.
England havde en meget alsidig geografi i middelalderen, fra Fenlands i East Anglia eller det skovrige Weald, til højtliggende moors i Yorkshire. På trods af dette så bestod middelalderens England groft sagt af to zoner, der blev delt ved floderne Exe og Tees: i syd og øst var der letter og mere frugtbar jord, der kunne bruges til marker og pastoral landbrug, mens den dårligere jord og det koldere klima i nord og vest hovedsageligt blev brugt til pastoral økonomi. Den del af landet, som var dækket af træer, var en smule større end i 1900-tallet, og bjørne, bævere og ulve levede frit i England. Bjørnene blev jaget og udryddet i 1000-tallet, og bæverne uddøde i 1100-tallet. Af de omkring 16.000 km (10.000 miles) veje der var blevet bygget af romerne, var mange fortsat i brug, og især fire var af strategisk vigtighed; Icknield Way, Fosse Way, Ermine Street og Watling Street, som gik på tværs over landet. Vejsystemet tilstrækkeligt for behovet i denne periode, selvom det var markant billigere at transportere varer voer vand. De store floder var vigtige transportruter, og mange engelske byer etablerede store havne langs disse floder.I en stor del af middeladleren var klimaet i England meget anderledes end i 2000-tallet. Mellem 800- og 1200-tallet undergik landet den middelalderlige varmeperiode, der var en lang periode med varmere temperaturer; i begydelsen af 1200-tallet var somrene eksempelvis omkring 1 °C varmere end i dag, og klimaet var en smule mere tørt. Disse varme temperaturer gjorde det muligt at dyrke den dårligere landbrugsjord, og at man kunne dyrke vindruer relativt langt mod nord. Varmeperioden blev efterfulgt af adskillige århundreder med meget koldere temperaturer kaldet den lille istid; i 1300-tallet var forårstemperaturerne markant lavere, og de nåede deres laveste i 1340'erne og 135'erne. Denne kolde afslutning på middelalderen påvirkede landbruget og levestandarden i England meget.Allerede begyndelsen af middelalderen var landskabet i England blevet formet af menneskenes tilstedeværelse i mange århundreder. Mange skovområder var nye, og de var skabt som et resultat af markområder, der var tilgroet efter Romerrigets fald. Menneskelig indgriben havde skabt græsningsegeskove, der var et gammel system til at styre og regulere skovområder og dyr, og stævningsskov, der var en mere intensiv tilgang til at drive skovområderne. Andre landbrugsmæssige områder inkluderede agerjord og pastoralt landbrug, mens der i nogle dele af landet, heriblandt sydvest, var store lyngheder, der var levn fra tidligere tiders udpining af jorden ved for intensiv dyrkning i bronzealderen. Englands miljø fortsatte med at blive formet i hele periode, via opførslen af diger for at dræne moseområder, skovrydning og tørvegravning i stor skala. velplejede dyreparker, hvor der kunne jages hjorte og vildsvin blev opført som statussymboler for adelstanden fra 1100-tallet og fremefter, men tidligere version af disse parkområder, kaldet "hays", stammer muligvis helt tilbage fra 600-tallet.
Den engelske økonomi var grundlæggende baseret på landbruget og afhængig af afgrøder som hvede, byg og havre dyrket med sædskifte, og får, kvæg og svin. I den sene del af den angelsaksiske periode flyttede mange bønder fra fjerntliggende gårde til mindre samfund og dannede landsbyer, for sammen at kunne dyrke landet. Landbrugsjorden blev normal organiseret omkring herregårde, og blev opdelt i marker som jordejerede styrede direkte, kaldet domæneland, og størstedelen af markerne blev dyrket af lokale bønder. Disse bønder betalte leje til jordejeren enten ved fysisk arbejde på herremandens marker eller via leje i form af penge eller naturalier. I 1100-tallet blomstrede markedsøkonomien over store dele af England, mens de sydlige og østlige byer var dybt involveret i internationale handel. Der blev opført omkring 6.000 vandmøller til at male mel, hvilket frigjorde arbejdskraft til andre mere produktive opgaver.Selvom den normanniske invasion medførte en hvis mængde ødelæggelser, da soldaterne plyndrede landområderne, hvor de kom fre, og jord blev konfiskeret til at opføre borge, så blev den engelske økonomi som helhed ikke påvirket meget. Skatterne blev dog øget, og normannerne etablerede store skove, hvis naturressourcer blev udnyttet og beskyttet af kongelige love. I de to næste århundreder skete der en store vækst i den engelske økonomi, der hovedsageligt blev drevet af befolkningsvækst, hvor indbyggertallet gik fra omkring 1,5 millioner i 1086 til mellem 4 og 5 millioner i 1300. Mere land blev gjort opdyrket område, en stor del på bekostning af de kongelige skove, for at kunne brødføde den voksende befolkning og for at kunne producere uld til at eksportere til Europa. Mange hundrede nye byer, hvoraf nogle var planlagte byer, blev opført over hele England, hvilket underbyggede oprettelsen af lav, markeder og andre middelalderlige institutioner, der blev styret af den voksende handel. Jødiske finansfolk spillede en stor rolle i at finansiere den voksende økonomi, sammen med Cistercienser- og augistinerordener der opstod som vigtige spillere i uldhandlen mod nord. Minedrift blev mere udbredt i England, hvor særligt der særligt blev gravet efter sølv i 1100-tallet, hvilket var med til at igangsætte en udvidelse af pengemængden.Den økonomiske vækst begyndte svigte mod slutningen af 1200-tallet, som følge af en kombination af overbefolkning, mangel på land og udpining af jorden. Den store hungersnød rystede den engelske økonomi voldsomt, og befolkningsvæksten stoppede; det første udbrud af den sorte død i 1348 slog omkring halvdelen af landets befolkning ihjel. Landbrugssektoren svandt hurtigt med højere lønninger, lavere priser og forsvindende profit, hvilket ledte til at det gamle system hvor herregårdene ejede det meste af landbrugsjorden blev afskaffet til fordel for et mere moderne system, der fokuserede på at betale med kontanter for leje af land. Da udbyttet på land faldt blev mange gårde, og nogle gange hele bosættelser, opgivet og næsten 1.500 landsbyer blev forladt i denne periode. En ny klasse af landadel opstod, og de lejede gårdene fra den højere adel. Regeringen mislykkedes i forsøg på at regulere lønninger og forbrug, men disse kollapsede i årtierne efter Peasants' Revolt i 1381.Den engelske klædeindustri voksede betragteligt i begyndelsen af 1400-tallet, og nye klasser af internationale engelske købmænd opstod, typisk baseret i London eller den sydvestlige del af landet, og de blomstrede på de ældre købmænds bekostning, og hvilket fik købstæder i de østlige byer til at skrumpe. Disse nye handelssystemer fik mange internationale markeder til at bryde sammen og Livery Company opstod. Fiskeri i Nordsøen blev udvidet til også at foregå på dybere vand, hvilket blev støttet af kommercielle investeringer fra store købmænd. Mellem 1440 og 1480 gik Europa ind i en recession, og England oplevede generel økonomisk nedgang og depression; handlen kollapsede, hvilket fik prisen på landbrugsvare og leje til at falde, hvilket til sidst fik bragt de kongelige skatter ned i et acceptabelt niveau. De efterfølgende spændinger og utilfredshed spillede en vigtig rolle i Jack Cades populære oprør i 1450, og de efterfølgende rosekrige. Mod slutningen af middelalderen var økonomien begyndt at blive genoprettet, og der var sket store forbedringer inden for metalbearbejdning og skibsbygning, der kom til at påvirke den tidlige moderne periodes økonomi.
Teknologi og videnskab i England udviklede sig betragteligt i middelalderen, og det blev til dels drevet af græsk og islamisk tænkning, der nåede England fra 1100-tallet og fremefter. Der kom mange forbedringer i videnskabelige ideer, inklusive introduktionen af arabiske tal og en række forbedringer af enheder brugt til tidsmåling. Ure blev bygget for første gange i England i slutningen af 1200-tallet, og de første mekaniske ure blev med sikkerhed installeret i katedraler og klostre i 1320'erne. Astrologi, magi og håndlæsning blev også betragte tsom vigtige former for viden i middelalderens England, selvom nogle tvivlede på deres pålidelighed.En række indflydelsesrige engelske forskere og videnskabsfolk stammer fra perioden. Roger Bacon, der var filosof og franciscaner-munk, arbejder med naturfilosofi, astronomi og alkymi; han lagde grundstenene i teorien for den fremtidige videnskabelige metode i naturvidenskab. William af Ockham hjalp med at sammensætte latin, græsk og islamisk litteratur til en generel teori for logik; "Ockhams ragekniv" var en af hans ofte citerede konklusioner. Engelske naturvidenskabsfolk siden Bedas tid havde troet at jorden var rund, men Johannes de Sacrobosco beregnede omkredsen på jorden i 1200-tallet. På trods af begrænsingerne i middelalderlig medicin så udgav Gilbertus Anglicus Compendium Medicinae, der er et af de største medicinske værker, der nogensinde er skrevet på latin. Prominente historiske og videnskabelige værker begyndte at blive oversat til englesk for første gang i sidste halvdel af 1300-tallet, inklsuve Polychronicon og The Travels of Sir John Mandeville. Universiteterne i Oxford og Cambridge blev etableret i 1000- og 1100-tallet, og de trak begge på universitetet i Paris.Den teknologisk udvikling fortsatte inden for flere områder. Vandmøller, der kunne male mel, havde eksisteret i det meste af den angelsaksiske periode som horisontale møller. Fra 1100-tallet blev der opført langt flere møller over hele landet, som overflødigjorde håndmøller, og de ældre horisontale møller blev gradvist erstattet med nye vertikale. Vindmølleer begyndte at blive bygget i 1100-tallet, og de blev langsomt mere almindelige. Vanddrevne valkemøller og hamre optrådte også allerede i 1100-tallet; vandkraft blev også brugt til at smelteværker i 1300-tallet, og den første højovn åbnede i 1496. Nye metoder til minedrift blev udviklet og hestedrevne pumper kom i de engelske miner i slutningen af middelalderen. Introduktionen af humle-øl ændrede bryggerindustriet i 1300-tallet og nye teknikker blev opfundet til at kunne konservere fisk. Glaseret keramik blev udbredt i løbet af 1100- og 1200-tallet, og stentøj erstattede i vid udstrækning trætallerkener og skåle i 1400-tallet. William Caxton og Wynkyn de Worde begyndte at bruge trykpressen i slutningen af 1400-tallet. Transportforbindelserne blev også forbedret; mange vejbroer blev enten opført eller genopført i sten i den lange økonomiske opblomstring i 1100- og 1200-tallet. Englands handel til søs nød godt af af koggerne, og mange havne blev forbedret og udstyret med kraner for første gang.
I begyndelsen af den angelsaksiske periode foregik de fleste krige i England, og der opstod stadig store konflikter i hver eneste generation i den senere periode. Grupper af veludrustede adelsfolk og deres hushold dannede kernen i disse hære, og de blev støttet og suppleret af et stort antal soldater fra hele landet, en fyrd. I 800-tallet kunne hære på op mod 20.000 blive samlet til felttog, og yderligere 28.000 kunne blive indkaldt og forsvare byer. Det mest almindelige våben var spyddet, mens sværdet blev brugt af velstillede adelsmænd. Kavalriet var sandsynligvis minde udbredt end i resten af Europa, men visse angelsaksere kæmpede til hest. Vikingernes angreb på England i 800-tallet førte til krigstaktik som skjoldmure under slag, og da skandinaverne overtog magten i 1000-tallet blev huskarle indført, som en gruppe elitesoldater, hvis opgave var at beskytte kongen.Angelnormannisk krigsførelse var udmattende militære felttog, hvor kommandørerne forsøgte at plyndre fjendens land og erobre borge for at give dem kontrol over deres modstanderes territorier og få en langsom men strategisk sejr. Undertiden blev der også udkæmpet arrangerede slag, hvor to hære aftalte tid og mødested for et slag, men de blev betragtet som farlige slag og mange kommandører forsøgte at undgå dem. Tidens hære bestod af beredne riddere i rustning, der blev støttet af infanteri. Armbrøsten blev mere udbredt i 1100-tallet sammen med den gammeldags kortbue. Kernen i disse hære var familia regis, kongens permanente militærstyrke, som blev støttet i krig af feudale soldater indkaldt af lokale adelsmænd i en begrænset periode under et felttog. Lejesoldater blev ansat i stadig større omfang. Det fik prisen på krig til at stige markant, og tilstrækkelige mængder kontanter blev en vigtig del af et felttogs succes.I slutningen af 1200-tallet udvidede Edvard 1. familia regis til en lille stående hær, der blev kernen i langt større hære på op mod 28.700 mand, som hovedsageligt bestod af fodsoldater, til felttog i Skotland og Frankrig. Da Edvard 3. blev konge var hærene mindre, men tropperne var typisk bedre udstyret, og bueskytterne brugte langbuer, der kunne være et ødelæggende våben. Kanoner blev brugt første gang af de engelske i Crécy i 1346. Soldater begyndte at få kontrakter til specifikke felttog. I 1400-tallet adskilte de engelske hære sig dog fra det øvrige Europa, idet rosekrigene i høj grad blev udkæmpet af uerfarne soldater og ofte med gammeldagsvåben, hvilket gjorde det muligt for europæiske hære, der blandede sig i konflikten, at have stor effekt på slagene.
Den første reference til en engelsk flåde optræder i 851, hvor kronikører beskriver skibe fra Wessex, der besejrer en vikingeflåde. Disse tidlige flåder var små, men de blev større i 900-tallet. Det gjorde det muligt for Wessex at udvide og udøve sin magt i det Irske Hav og den Engelske Kanal. Knuds flåde havde op mod 40 fartøjer, mens Edvard Bekenderen kunne mønstre 80 skibe. Nogle skibe blev bemandet med sømænd, lithesmen og bustsecarls, der sandsynligvis kom fra kystbyer, mens andre fartøjer blev mobiliseret som en del af en national flåde og bemandet med deres normale soldater. Matroser spillede en vigtig rolle i resten af middelalderen, da den gjorde det muligt at flytte hære og forsyninger samt at plyndre i fjendens områder, og man kunne angribe fjendens flåder. Den engelske flådes magt blev særligt vigtig efter tabet af Normandiet i 1204, der omdannede den Engelske Kanal fra en fredelig transitrute til en omstridt grænseregion. De engelske flåder i 1200- og 1300-tallet bestod typisk af specielle skibe som galejer, transportskibe og tvangsudskrevne handelssskibe, der blev brugt i krig; sidstnævnte var i stigende grad kogger, der var en ny form for sejlskib. Slagene blev udkæmpet, når en flåde fandt en anden flåde for anker, som det skete ved den engelske sejr ved Sluys i 1340, eller på åbent vand som ud for Winchelseas kyst i 1350; plyndringstogter, som de franske angreb i Sydengland mellem 1338 og 1339, kunne have en ødelæggende effekt på byer, som aldrig kom sig fuldstændigt.
Foange af de fæstninger, som blev bygget af romerne i England overlevede op til middelalderen. Også murene omkring de militære forter og byer. Disse forsvarsværker blev ofte genbrugt i den ustabile efterromerske periode. Angelsaksiske konger udførte store planlagte byudvidelser i 700- og 800-tallet og byggede burhs, der ofte blev beskyttet med volde i jord og træ. Burh-mure anvendte nogle gange ældre romerske fæstninger, både af praktiske årsager og for at styrke deres ejeres ry via symbolikken i den tidligere romerske magt.Selv om et mindre antal borge blev bygget i England i 1050'erne, opførte normannerne efter 1066 motte and bailey og voldanlæg i hobetal i deres nyerobrede områder. I 1100-tallet begyndte normannerne at bygge mere i sten med det karakteristiske firkantede keep, der understøttede både militære og politiske funktioner. Kongelige borge blev brugt til at kontrollere vigtige byer og skove, mens baronernes borge blev brugt af de normanniske herremænd til at kontrollere deres vidtstrakte jordområder; et feudalsystem, "castle-guard", blev af og til anvendt til garnisoner. Borge og belejringer fortsatte med at være militært sofistikerede i 1100-tallet og i 1200-tallet blev der opført nye bymure som forsvarsanlæg over hele England.I 1300-tallet kombinerede borge deres forsvarsmæssige funktion med det luksus, ved at indrette fornemme beboelsesafdelinger, haveanlæg og parker omkring fæstninger. Tidlige krudtvåben blev brugt til forsvar af borgene fra slutningen af 1300-tallet, og kanonporte blev en vigtig del af en moderne borg. Finansieringen i at vedligeholde borge betød, at mange blev forladt eller forfaldt. Et mindre antal borge blev udviklet af ekstremt rige til paladser, hvor der kunne afholdes overdådige fester i kunstfærdig arkitektur. Mindre beboelsestårne begyndte at optræde i Nordengland som beskyttelse mod truslen fra Skotland. I senmiddelalderen blev bymurene mindre militaristiske og blev oftere et udtryk for borgernes stolthed eller en del af byens forvaltning; mange store portbygninger blev opført i 1300- og 1400-tallet til samme formål.
I middelalderens England blev der skabt kunst i form af malerier, udskæringer, bøger, tekstiler og mange praktiske og smukke genstande. Der blev anvendt e guld, glas og elfenben, og materialer var ofte meget klare i designet. Angelsaksiske kunstnere fremstillede udskårne elfenben, illuminerede manuskropter, broderier, kors og stenskultprurer, selv om der kun er et beskedent antal bevaret til moderne tid. de producerede en bred vifte af metalarbejde, hvor de ofte anvendte guld og granat. Brocher, bæltespænder, sværdfæster og drikkehorn var særligt populære. Tidlige design, som dem der findes i Sutton Hoo-begravelsen, var ofte i dyrestil der var stærkt influeret af tysk mode, hvor dyreformer blev forvrænget til flydende former, der blev placeret langs geometriske møsntre. Fra 600-tallet blev naturalistiske mønstre populære med både i mennesker og dyr. I 900-tallet begyndte karolingisk stil, der var inspireret af det klassiske billedsprog, at komme til landet fra kontinentet, og stilen blev brugt i stort omfang i de reformerede benedektinske klostre i både Syd- og Østengland.Med den normanniske erobring kom den nordfranske kunstneriske stil med illuminerede manuskripter og vægmalerier, og det reducerede efterspørgslen på træskæringer. Inden for andre kunstneriske områder som broderi, forblev den angelsaksiske indflydelse tydelig helt op i 1100-tallet, og det berømte Bayuex-tapet er et eksempel på en ældre stil, der blev genanvendt under det nye regime. Glasmaleri blev en særlig form for engelsk kunst i den sene middelalder, selv om det farvede glas, der blev brugt stort set alt sammen var importeret fra Europa. Der er kun bevaret ganske få eksempler på tidligt glasmaleri i England, men den havde typisk både en æstetisk og belærende funktion, mens de senere værker også mindedes den eller dem, der havde betalt vinduet. Engelske gobeliner og broderi i 1300-tallet var af særlig høj kvalitet; de blev produceret af nonner og fra London eksporterede det til hele Europa, hvor de blev kendt som opus anglicanum. Illuminerede bøger, som Queen Mary Psalter, var også berømte: de var rigt dekoreret i en kombination af groteske og realistiske figurer, og de var meget farverige. Kvaliteten af den illuminerede kunst i England gik meget tilbage, da der kom konkurrence fra Flandern i 1300-tallet, og senere engelske illuminerede værker fra middelalderen imiterer generelt de flamske.
Angelsakserne skrev store mængder poesi på oldengelsk; noget blev skrevet ned allerede i 800-tallet, selv om de fleste blev samlet og nedskrevet i 900- og begyndelsen af 1000-tallet. Beowulf, der sandsynligvis blev skrevet mellem 650 og 750, er typisk for disse digte, og det er en heroisk fortælling, der slutter med protagonistens død i hænderne på en drage, men viser stadig tegn på den nye kristne påvirkning i England. Oldengelsk blev også brugt til akademisk og juridisk litteratur fra 800-tallet som oversættelser af populære udenlandske værker som bl.a. The Pastoral Care.Poesi og historier på fransk var populære efter den normanniske erobring, og i 1100-tallet begyndte der at blive skrevet værker om Englands historie på franske vers. Romantiske digte om turneringer og høvisk kærlighed blev populære i Paris, og moden spredte sig til England i form af lays; historier om Kong Arthurs hof var også på mode, bl.a. som følge af Henrik 2.s interesse. Engelsk blev fortsat kun brugt i moderat omfang til religiøse værker og digte i Nordengland, men de store værker blev skrevet på latin eller fransk. Under Richard 2.s regeringstid skete en opblomstring af middelengelsk i poesien, "Richardiansk poesi", selv om værker stadig efterlignede de franske. Geoffrey Chaucers værker fra 1370'erne havde en unik engelsk stil, der kulminerede i den Canterburyfortællingerne. Store værker med poesi om høvisk kærlighed kom ind i 1400-tallet skrevet af Chauchers elever, og Thomas Malory samlede de ældre fortællinger om kong Arthur i Le Morte d'Arthur.Musik og sang var vigtig i England i middelalderen, hvor det blev brugt til religiøse ceremonier, ved hoffet og til skuespil. Sangteknikkerne gymel blev introduceret i England i 1200-tallet, akkompagneret af instrumetner som guitar, harpe, piper og orgel. Henrik 4. sponserede en bred vifte af musik i England, mens Henrik 5. tilførte en stor indflydelse fra Frankrig, som England havde besat i hans regeringstid. Caroler blev en vigtig form for musik i 1400-tallet. Oprindeligt var disse sange blevet sunget under dans. I 1400-tallet droppede man dansen, og der kom stærke religiøse overtoner. Ballader var også populære fra sent i 1300-tallet og fremefter, inklusive Ballad of Chevy Chase og andre, der beskrev Robin Hoods bedrifter. Mirakelspil blev opført for at formidle Biblen i kirke og skole. I slutningen af 1300-tallet var de blevet udvidet til folkelige mysteriespil, der blev opført årligt over adskillige dage, hvor de var delt op i forskellige cyklusser af skuespil. En håndfuld har overlevet helt op i 2000-tallet. Håndværkerlaug konkurrerede om at opføre de bedste skuespil i hver by, og deres optræden udtrykte ofte en civil identitet.
I århundredet efter den romersk-britiske økonomis kollaps blev det kun opført ganske få store bygninger, og mange villaer og byer blev forladt. Nye lange og runde huse blev opført i nogle bebyggelser, mens der andre steder blev opført tømmerbygninger, der imiterede den ældre romerske stil. Germanske immigranter opført små rektangulære bygninger i træ, og en gang i mellem større haller. Omvendelsen til kristendommen i 500- og 600-tallet genintroducerede italienske og franske stenhuggere, og disse håndværkere byggede stenkirker, der var lave og fulgte et smalt, rektangulært design, som var pudset indendørs og med små glasvinduer og farverige ornater. Den romanske stil blev udviklet igennem hele perioden, og havde karakteristiske rundbuer. Omkring 900- og 1000-tallet blev der opført langt større kirker og klostre, med firkantede og runde tårne efter den samtidige europæiske mode. Paladser og slotte som blev opført til adelen var centreret omkring store haller i tømmer, mens herregårde begyndte at optræde i landlige områder.Normannerne medbragte deres egen arkitektoniske stil fra hertugdømmet, hvor mere simple stenkirker var fremherskende. Under de tidlige normanniske konger blev denne stil tilpasset og man opførte store enkle katedraler med ribhvælv. I 1100-tallet blev den angelnormanniske stil mere dekoreret og rigt udsmykket. Spidsbuer kom til landet fra Frankrig, hvor de erstattede den romanske rundbue, og denne stil blev kaldt tidlig engelsk gotik og den fortsatte med variationer op igennem resten af middelalderen. I begyndelsen af 1300-tallet opstod såkaldt vinkelret gotik, hvor der var fokus på vertikale linjer, enorme vinduer og høje arkader. Fine tømmerlofter i forskellige stilarter blev bygget i mange engelske bygninger. I 1400-tallet bevægede det arkitektoniske fokus væk fra katedraler og klostre til fordel for sognekirker, der ofte blev rigt dekoreret med detaljerede træsnit. Disse kirker påvirkede også kapeller i eksisterende katedraler.Samtidig fortsatte den hjemlige arkitektur med at udvikle sig. Normannerne, der i første omgang besatte gamle angelsaksiske beboelser, begyndte hurtigt at opføre større bygninger i sten og tømmer. Eliten foretrak huse med store lerstampede gulve, men de mindre rige opførte simplere huse med et større rum på første sal. Herremanden og hans familie boede ofte i samme rum som tjenestefolkene. De rigere byhuse blev også opført i sten, og de havde både værksted og beboelse i et samlet funktionelt design. I 1300-tallet var de større huse og borge temmelig sofistikerede; dyre tegltage, ofte med vægmalerier og glasvinduer. De blev ofte designet som lejligheder for at give mere privatliv. Moderigtige mursten begyndte at blive brugt i nogle dele af landet, hvor man kopierede skikken fra Frankrig. Arkitektur, der efterlignede tidligere tiders forsvarsmæssige designe, var fortsat populære. Der vides væsentlig mindre om bøndernes huse i denne periode, selvom mange bønder tilsyneladende i relativt store bindingsværksbygninger; kvaliteten af disse huse blev bedre efter de gode tider, der fulgte efter den sorte død, og de blev ofte bygget af professionelle håndværkere.
Det første værk om Englands historie i middelalderen blev skrevet af Beda i 700-tallet. Der fulgte mange flere beretninger om samtidige og tidligere begivenheder, som normalt kaldes krøniker. I 1500-tallet begyndte de første akademiske historiske værker at bliver skrevet, og de byggede primært på krønikerne og tolkede dem i lyset af samtidige politiske bekymringer. Edward Gibbons værker fra 1700-tallet var indflydelsesrige, og de præsenterede middelalderen som en mørk periode mellem det glorværdige Rome og civilisationens genfødsel i den tidlige moderne periode. Historikere i slutningen af victoriatiden fortsatte med at bruge krønikerne som kilder, men begyndte også at bruge dokumenter som Domesday Book og Magna Carta samt nyopdagede finansielle, juridiske og kommercielle optegnelser. De producerede en progressiv beretning om den politiske og økonomiske udvikling i England. Det Britiske Imperium vækst og udbredelse igangsatte interesse i den engelske dominans i middelalderen, inklusive det Angevinske rige og hundredårskrigen.I 1930'erne blev ældre historiske analyser udfordret af nypositivister, marxister og økonometriske tilgang. De blev støttet af dokumentarer, arkæologiske og videnskabelige teknikker. Marxistiske og nymarxistiske analyser fortsatte med at være populære i efterkrigstiden, og der blev produceret skelsættende værker om økonomiske problemer og social protester. Postmoderne analyser blev indflydelsesrige i 1970'erne og 1980'erne og fokuserede på identitet, køn, fortolkning og kultur. Mange studier fokuserer særligt på områder eller grupper, og de bygger på nye optegnelser og videnskab. Nye arkæologiske fund som Staffordshire Hoard udfordrer fortsat de etablerede fortolkninger, og historiske studier af England i middelalderen har aldrig været så alsidige end i 2000-tallet.
Perioden er brugt i populærkulturen: William Shakespeares skuespil om middelalderens konger har vist sig at have appel gennem mange århundreder, og de har haft stor indflydelse på populære fortolkninger og historier som kong John og Henrik 5. Andre skuespilforfattere har brugt vigtige begivenheder i middelalderen som Thomas Beckets død og brugt dem til at relatere til samtidige temaer og problemer. Middelalderen mysteriespil bliver fortsat opført i engelske byer. Filmskabere har i meget stor udstrækning brugt middelalderen som inspiration, og de har ofte taget temaer fra Shakespeare eller balladerne om Robin Hood og brugt dem som inspiration. Historisk fiktion der foregår i England under middelalderen er fortsat populære, og hvor detektivfiktion var særligt populær i 1980'erne og 1990'erne. Perioden har også inspireret fantasyforfattere som J. R. R. Tolkiens historier om Midgård. Engelsk middelaldermusik oplevede en genopblomstring i 1950'erne, hvor kor- og musikgrupper forsøgte at genskabe den oprindelige lyd. Living history-begivenheder blev først afholdt i 1800-tallet og begyndelsen af 1900-tallet, og perioden har inspireret en betragtelig mængde historiske reenactorer, der er en del af Englands kulturindustri. Middelaldermarkeder og genopførelse af slag foregår i dag over hele England.
