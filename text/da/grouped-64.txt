
Metallica er et amerikansk heavy metal-band, som blev dannet i 1981 under dyb inspiration af deres idoler Iron Maiden i Los Angeles i Californien. Metallicas medlemmer var trommeslager Lars Ulrich, rytmeguitarist og vokalist James Hetfield, lead guitarist Dave Mustaine og bassist Ron McGovney. De to sidste blev smidt ud af bandet til fordel for Kirk Hammett og Cliff Burton. Fyringen af Mustaine resulterede i en kamp mellem ham og Metallica. I september 1986 kom Metallicas turnébus ud af kontrol og væltede, så Burton blev dræbt under bussen. Jason Newsted afløste ham cirka to måneder senere. Newsted forlod bandet igen i 2001 og blev erstattet af Robert Trujillo i 2003. 
Metallicas tidlige udgivelser indeholdt tempofyldte, instrumentale og aggressive numre, der placerede dem som en af de fire store af thrash metal-genren sammen med Slayer, Megadeth (som blev oprettet af eks-Metallicamedlem Dave Mustaine i 1985) og Anthrax. Bandet fik en voksende fanskare i undergrundsmiljøet, og nogle anmeldere anser udgivelsen Master of Puppets fra 1986 som et af de mest indflydelsesrige "heavy" thrash metal-albummer nogensinde. Gruppen fik betydelig kommerciel succes med deres selvnavngivne album Metallica fra 1991, som kom på førstepladsen på Billboard 200. Nogle anmeldere og fans mener, at bandet har ændret dets musikalske stil mod mainstream-publikummet. Med udgivelsen af Load i 1996 distancerede Metallica sig fra deres tidligere udgivelser, og bevægede sig mod det, der blev beskrevet som en "næsten alternativ [rock]fremvisning," og bandet er blevet anklaget for at være "sell-outs".
I 2000 var Metallica blandt flere, der lagde sag an mod Napster for at dele bandets materiale, som var beskyttet af ophavsret, gratis uden medlemmernes samtykke. En afgørelse blev truffet, og Napster skulle nu tage penge, for at folk kunne bruge dem. Til trods for at nå nummer 1 på Billboard 200 skuffede udgivelsen af St. Anger i 2003 nogle anmeldere og fans med undladelsen af guitarsoloer og den "stål-lydende" lilletromme. En film navngivet Some Kind of Monster (film) optog indspilningsprocessen af St. Anger. 
Metallica har udgivet ni studiealbummer, to livealbummer, to ep'er, 21 musikvideoer, 39 singler, og har senest udgivet albummet Death Magnetic i 2008. Bandet er blevet et af de mest indflydelsesrige heavy metal-bands. Med 100 millioner plader solgt verden over (57 millioner i USA), har bandet vundet 7 Grammy Awards, og har haft 4 albummer, der er nået første pladsen på Billboard 200. Bandets album Metallica fra 1991 har solgt over 15 millioner eksemplarer, hvilket gør det til det 25. bedstsælgende album i USA.
Metallica blev dannet i Los Angeles tidligt i 1981, da trommeslager Lars Ulrich satte en annonce i avisen, The Recycler, hvor der stod: "Trommeslager leder efter anden metalmusiker til at jamme Tygers of Pan Tang, Diamond Head og Iron Maiden med." Guitaristerne James Hetfield og Hugh Tanner fra Leather Charm besvarede annoncen. Selvom han ikke havde et band, spurgte Ulrich Metal Blade Records' grundlægger Brian Slagel, om han kunne få lov at indspille en sang til pladeselskabets kommende opsamlingsalbum Metal Massacre. Slagel accepterede det, og Ulrich rekrutterede Hetfield til at synge og spille rytmeguitar.Ulrich snakkede med sin ven Ron Quintana, som var i gang med at finde på navne til et fanzine. Quintana havde foreslået navnene Metal Mania og Metallica. Ulrich overbeviste Quintana om at bruge Metal Mania, mens han selv brugte Metallica til sit band. En anden annonce blev indsat i The Recycler, der søgte en lead guitarist. Dave Mustaine kom til audition, og efter at have set hans dyre guitarudstyr, rekrutterede Ulrich og Hetfield ham. Tidligt i 1982 indspillede Metallica deres første originale sang, "Hit the Lights" til Metal Massacre I-albummet. Hetfield spillede bas i sangen, og Lloyd Grant blev benævnt for guitarsoloen. Metal Massacre I udkom den 14. juni 1982, og på de tidligste udgaver blev bandets navn fejlagtigt stavet som "Mettallica". Selv om der opstod utilfredshed med denne fejl, lykkedes det Metallica at skabe en del omtale med sangen, og gruppen spillede deres første koncert den 14. marts 1982 i Radio City i Anaheim, Californien, med deres nyligt rekrutterede bassist Ron McGovney.. 
Metallica indspillede deres første demo ved navn Power Metal et navn inspireret af Quintanas forretningskort fra tidligt i 1982. I efteråret 1982 overværede Ulrich og Hetfield et show på natklubben Whisky a Go Go med bandet Trauma med bassisten Cliff Burton. De blev fuldkommen overvældet af Burtons brug af en wah-wah pedal og spurgte, om han ville slutte sig til Metallica. Hetfield og Mustaine ønskede at fyre McGovney, da de mente han "ikke bidrog med noget, men bare fulgte efter." Selv om Burton i begyndelsen afslog tilbuddet, skiftede han dog mening, på den betingelse at bandet flyttede til San Francisco. Metallicas første optræden med Burton blev derved på natklubben The Stone i marts 1983, og den første indspilning med hans bidrag var deres demo fra 1983 Megaforce.Metallica var klar til at indspille deres debutalbum, men da Metal Blade ikke kunne dække de ekstra omkostninger, begyndte gruppen at lede efter andre muligheder. Johnny "Z" Zazula der arbejdede med koncerter, og havde hørt deres demo No Life 'til Leather fra 1982, tilbød Metallica at skaffe dem en pladekontrakt ved at spørge nogle pladeselskaber fra New York. Efter ingen af de forskellige pladeselskaber havde vist større interesse for projektet, lånte Zazula pengene til at dække pladens indspilningsomkostninger, og fik Metallica til at skrive kontrakt med sit eget selskab Megaforce Records. Bandmedlemmerne valgte efterfølgende at fyre Mustaine fra bandet på grund af hans stof- og alkoholmisbrug og voldsomme opførsel. Lars udtalte sig senere hen til Kerrang! om Mustaine. 
Exodus' guitarist Kirk Hammett kom til at afløse Mustaine samme eftermiddag. Metallicas første show med Hammett fandt sted den 16. april 1983 på natklubben The Showplace i Dover, New Jersey. Mustaine har senere udtrykt sin utilfredshed overfor Hammett i flere interviews. Blandt andet udtalte han sig "han stjal mit job, men i det mindste kneppede jeg hans kæreste, før han tog mit job – hvordan smager jeg, Kirk?" Mustaine blev "pisset af," fordi han mente at Hammett blev populær på at spille de lead guitar numrer, han skrev. Det kom eksempelvis til udtryk i et interview fra 1985 med Metal Forces hvor Mustaine udtalte: "det er sjovt, hvordan Kirk Hammett stjal hver eneste lead overgang, jeg spillede på det No Life 'til Leather bånd, og blev valgt som nummer 1 guitarist i jeres magasin." På Megadeths debutalbum i 1985 Killing Is My Business... And Business Is Good! tilføjede Mustaine sangen "Mechanix," som Metallica omdøbte til "The Four Horsemen" på Kill 'Em All. Mustaine forklarede, han gjorde det for at "rette op på Metallica," efter de omtalte ham som en drukkenbolt, der ikke kunne spille guitar.
I 1983 rejste Metallica til Rochester, New York for at indspille deres første album Metal Up Your Ass med produceren Paul Curcio (1944–2018). På grund af konflikter med bandets pladeselskab, og afvisninger fra distributørerne om at udgive et album med dette navn, blev det omdøbt til Kill 'Em All. Udgivet gennem Megaforce Records i USA og Music for Nations i Europa kom albummet ind på Billboard 200-hitlisten som nummer 120, og selvom albummet ikke var nogen særlig stor kommerciel succes, sørgede det for, Metallica fik en voksende fanskare i metal-undergrunden. For at promovere udgivelsen tog bandet på den såkaldte "Kill 'Em All For One"-turne med Raven. I februar 1984 støttede Metallica Venom på deres "Seven Dates of Hell" turné, hvor de optrådte for over 7.000 mennesker til Aardschok Festivalen i Zwolle, Holland.Metallica indspillede deres andet studiealbum Ride the Lightning i Sweet Silence Studios i København, Danmark med produceren, Flemming Rasmussen. Udgivet i august 1984 nåede albummet plads nummer 100 på Billboard 200. Et fransk trykkeselskab kom ved en fejl til at trykke albummet med et grønt omslag, der nu anses som et samlerobjekt. Sange på albummet inkluderer "For Whom the Bell Tolls", "Creeping Death" og det instrumentale nummer "The Call of Ktulu". På albummet stod Mustaine noteret som medforfatter til sporene "Ride the Lightning" og "The Call of Ktulu".
I september 1984 overværede Elektra Records' A&R direktør Michael Alago, og medstifteren af Q-Prime Management, Cliff Burnstein en Metallica koncert. Imponerede over hvad de så, skrev Elektra Records kontrakt med Metallica, og samtidigt blev de gjort til klient i Q-Prime Management. 
Metallicas hastigt voksende succes medførte at deres britiske pladeselskab, Music for Nations udgav en begrænset udgave af Creeping Death epen, som solgte over 40.000 eksemplarer i USA. To af de tre sange på pladen, (covernumrene af Diamond Heads "Am I Evil?", og Blitzkriegs "Blitzkrieg") var også med på Elektras genudgivelse af Kill 'Em All i 1989. 
Metallica tog på deres første store Europaturné med Tank, hvor de optrådte for et publikum på cirka 1.300 mennesker. Da de vendte tilbage til USA, kom de på endnu en turné, denne gang som overskrifter sammen med W.A.S.P. og Armored Saint. Her havde de deres største optræden til Monsters of Rock-festivalen den 17. august 1985 med Bon Jovi og Ratt i Donington Park i England, med et publikum på 70.000 mennesker. Antallet var næsten lige så stort, da de i Oakland, Californien til Day on the Green-festivalen havde et show for over 60.000.Metallicas tredje album Master of Puppets blev indspillet i Sweet Silence Studios, igen med Flemming Rasmussen, og udgivet i marts 1986. Albummet nåede plads 29 på Billboard 200, og var i alt 72 uger på listen. Master of Puppets var bandets første udgivelse, der fik tildelt guld i november 1986, og senere hen i 2003 seks gange platin. Flere anmeldere, inklusiv Steve Huey fra Allmusic, priste albummet som det "bedste heavy metal album nogensinde," og gav Metallica titlen som "pionere af thrash metal." Efter udgivelsen tog Metallica med Ozzy Osbourne på turné i USA. Under turnéen brækkede Hetfield dog sin arm i en skateboardulykke, og måtte nøjes med at synge mens, mens guitarteknikeren John Marshall spillede rytmeguitar.
Den 27. september 1986 under den europæiske del af Metallicas Damage Inc. turné, trak medlemmerne lod om retten til at bestemme hvilken køje i turnébussen, de ville sove i. Burton vandt, og valgte at sove i Hammetts køje. Omkring daggry nær Dörarp i Sverige mistede chaufføren herredømmet over bussen, som kom i skred, hvilket forårsagede at den rullede rundt flere gange. Ulrich, Hammett, og Hetfield fik ikke de store skader, men Burton blev mast under bussen og dræbt. Hetfield erindrede, "jeg så, bussen lå lige oven på ham. Jeg så hans ben stikke ud. Jeg flippede ud. Buschaufføren, husker jeg, prøvede at rykke tæppet ud under ham, så det kunne bruges til andre. Jeg sagde lad fucking vær med det! Jeg kunne myrde den fyr." Burtons død efterlod en tvivlende fremtid for Metallica. De tre resterende medlemmer blev enige om, Burton ville have ønsket, de skulle fortsætte, og med velsignelse fra Burtons familie begyndte bandet at søge efter en afløser.Godt og vel 40 personer stillede op til optagelsesprøve, inklusiv Hammetts barndomsven Les Claypool fra Primus, Troy Gregory fra Prong og Jason Newsted tidligere medlem af Flotsam and Jetsam. Newsted lærte hele Metallicas spilleliste, og efter prøven inviterede Metallica ham til Tommy's Joint i San Francisco. Hetfield, Ulrich, og Hammett besluttede, at Newsted var den rette til at afløse Burton, og Newsteds første optræden med Metallica blev i the Country Club i Reseda, Californien. Medlemmerne "indviede" Newsted ved at narre ham til at spise en kugle af wasabi.I marts 1987 brækkede Hetfield sit håndled i endnu en skateboardulykke. Guitarteknikeren Marshall kom atter tilbage for at spille midlertidig rytmeguitar, men skaden tvang alligevel bandet til at aflyse en optræden til Saturday Night Live-showet. Metallica afsluttede deres turne tidligt i 1987, og i august samme år udgav de epen The $5.98 E.P.: Garage Days Re-Revisited, som kun indeholdt coversange. Ep'en blev indspillet, som en mulighed for at benytte deres nyligt konstruerede pladestudie, afprøve Newsteds talenter og komme sig over sorg og stress, der var til følge af Burtons død. En video ved navn Cliff 'Em All blev udgivet i 1987, og mindede Burtons tre år i Metallica. Optagelserne inkluderede bassoloer, hjemmevideoer og billeder.
...And Justice for All, gruppens første album siden Burtons død, blev udgivet i 1988. Albummet var en kommerciel succes, og nåede plads seks på Billboard 200, hvilket var bandets første album til at nå top ti. ...And Justice for All fik tildelt platin ni uger efter dets udgivelse. Newsteds bas var med vilje svundet ind på albummet, som en del af den fortsatte "nedgørelse" han modtog, og hans musikalske ideer blev ignoreret. Der blev dog rejst et par klager omkring produktionen hovedsageligt af Steve Huey fra Allmusic, der bemærkede at Ulrichs trommer lød mere klikkende end bumpende, og guitarerne "summede dårligt." Damaged Justice-turnéen fulgte for at fremhæve albummet.I 1989 modtog Metallica deres første Grammy Award-nominering for ...And Justice for All i kategorien Best Hard Rock/Metal Performance Vocal or Instrument. Metallica blev anset som favoritten til at vinde prisen, men alligevel blev den givet til Jethro Tull med albummet Crest of a Knave. Resultatet frembragte en del kontroverser mellem fans og pressen, da Metallica stod på scenen, og ventede på at modtage deres pris efter at have optrådt med sangen "One". Prisen blev nævnt i Entertainment Weeklys kategori "Grammiernes 10 største uventede nederlag." Tre år senere nævnte Ulrich begivenheden, da de modtog en grammy for "Enter Sandman," ved at sige: "Vi må takke Jethro Tull for ikke at udgive et album dette år."Efter udgivelsen af ...And Justice for All udgav Metallica deres debutmusikvideo til sangen "One". Optagelserne fandt sted i et forladt varehus, og indspilningerne blev klippet sammen med scener fra filmen Johnny Got His Gun. I stedet for at organisere en videregående licensaftale, opkøbte Metallica alle ophavsrettighederne til filmen. Den sammenklippede video blev sendt til MTV, men den alternative version hvor kun bandet optrådte, blev holdt tilbage, den aften, MTV forbød den sammenklippede version. MTV accepterede senere den sammenklippede udgave, og videoen var seernes første billede af Metallica. Den blev stemt ind som nummer 38 i 1999, da MTV sendte deres "Top 100 videoer nogensinde" liste, og var med til programmets 25 års jubilæums udgave af ADD Video, som viste de mest populære videoer på MTV de sidste 25 år.
I oktober 1990 tog Metallica til One on One studiet i Nordhollywood for at indspille deres næste album. Bob Rock der havde arbejdet med bands som The Cult, Bon Jovi, og Mötley Crüe, blev hyret som producer. Metallica (også kendt som The Black Album) blev remikset tre gange, kostede en million dollars, og gjorde en ende på tre ægteskaber. Selvom udgivelsen blev forsinket til 1991, nåede Metallica plads nummer 1 på Billboard 200 med et salg på over 650.000 den første uge. Udgivelsen sørgede for, Metallica brød ud i mainstreamen, og albummet har siden fået tildelt 15 gange platin i USA, hvilket gør det til det 25. bedst sælgende album i landet. Produktionen af Metallica og den følgende turné blev senere udgivet som en dokumentarfilm ved navn A Year and a Half in the Life of Metallica. Turnéen fik navnet Wherever We May Roam Tour, og varede 14 måneder, der inkluderede shows i USA, Japan og England.Den 8. august 1992 gennem den finansielle succesfulde turné GNR-Metallica Stadium Tour med Guns N' Roses blev Hetfield udsat for en alvorlig anden og tredjegrads forbrænding på armene, i ansigtet, på hænderne og på benene. Dette skyldtes, der var en del forvirring omkring opsætningen af pyroteknikken, hvilket resulterede i, at Hetfield gik ind i en 3,7 meter lang flamme under sangen "Fade to Black". Newsted huskede, at Hetfields hud "boblede som i filmen The Toxic Avenger". Guitartekniker John Marshall afløste ham resten af turnéen, idet han var ude af stand til at spille guitar, men dog stadig i stand til at synge. Bandets første bokssæt blev udgivet i november 1993 ved navn Live Shit: Binge & Purge. Samlingen indeholdt tre live cd'er, tre hjemmevideoer og en bog fyldt med passager og breve.
Efter næsten tre års turné for at promovere Metallica som inkluderede en optræden til Woodstock '94, vendte Metallica tilbage til studiet for at indspille deres sjette album. Bandet tog en pause fra indspilningerne i sommeren 1995, og optrådte til tre udendørs koncerter, som inkluderede en optræden i Donington Park, Storbritannien, hvor de stod som overskrifter støttet af Slayer, Skid Row, Slash's Snakepit, Therapy?, og Corrosion of Conformity. Den korte turné fik navnet Escape From The Studio '95. Bandet brugte omkring et halvt år på at skrive og indspille nye sange, hvilket resulterede i udgivelsen af Load i 1996, som endte på Billboard 200 og ARIA Charts som nummer 1, hvilket var bandets anden udgivelse der nåede førstepladsen. Omslaget til Load blev lavet af Andres Serrano, og fik navnet Blood and Semen III. Serrano lavede en blanding af sit eget sæd og okseblod mellem to plexiglasplader, det viste sig dog at ikke alle fans var tilfredse med omslaget. Udgivelsen viste en ændring i bandets musikalske stil, og nogle anmeldere og fans anklagede Metallica for at "blive alternative" og "sell outs." Bandmedlemmerne fik en ny frisure, og stod som overskrifter til den alternative rock festival Lollapalooza, som ledte til yderligere anklager.Under indspilningen til albummet havde bandet produceret nok materiale til et dobbelt album. Det blev besluttet, at halvdelen af sangene skulle udgives, og de resterende sange ville bandet fortsætte med at arbejde på og udgive dem året efter. Dette resulterede i et opfølgende album ved navn ReLoad. Omslaget blev endnu engang lavet af Serrano, denne gang med en blanding af blod og urin. ReLoad nåede plads et på Billboard 200 og nummer to på den canadiske albumhitliste. Hetfield bemærkede i dokumentarfilmen Some Kind of Monster, at sangene på disse albummer skulle blive over det gennemsnitlige niveau, og de blev derfor "poleret og arbejdet igennem flere gange," indtil de blev anset som udgivelsesværdige. For at fremme udgivelsen af ReLoad optrådte Metallica på NBCs Saturday Night Live i december 1997, hvor de spillede sangene "Fuel" og "The Memory Remains" med Marianne Faithfull.I 1998 udarbejdede Metallica et dobbeltalbum af coversange ved navn Garage Inc.. Den første disk indeholdt nylige indspillede covernumre som f.eks. af Diamond Head, Killing Joke, The Misfits, Thin Lizzy, Mercyful Fate, og Black Sabbath. Den anden disk indeholdt den originale The $5.98 E.P.: Garage Days Re-Revisited, som blev et sjældent samlerobjekt. Albummet nåede plads to på Billboard 200.Den 21. april og 22. april 1999 indspillede Metallica to optrædener med San Franciscos symfoni orkester dirigeret af Michael Kamen. Kamen som tidligere havde arbejdet med produceren Rock på "Nothing Else Matters," foreslog, i 1991, at kombinere Metallicas musik med et symfoniorkester. Kamen og hans stab på over 100 komponerede orkestralt materiale til Metallicas sange. Metallica skrev de to sange "No Leaf Clover" og "- Human" til Kamen i anledningen af begivenheden. Indspilningerne og koncertoptagelserne blev udgivet i 1999 under navnet S&M. Den nåede plads 2 på Billboard 200, og 1. pladsen på Australiens ARIA hitliste og Top Internet Albums-hitlisten.
I år 2000 hørte Metallica en demo af deres sang "I Disappear" blive spillet i radioen, som skulle udgives i kombination med Mission: Impossible II soundtracket. Ved at følge sangen tilbage til dens kilde fandt bandet filen på Napster, et peer-to-peer fildelingsprogram. Udover dette opdagede bandet også, at hele deres katalog var mulig at downloade der. Metallica valgte at lægge sag an mod Napster i U.S. District Court, Central District of California med den påstand, at Napster overtrådte tre områder i loven: Overtrædelse af ophavsrettighederne, ulovligt brug af digital lyd interface anordning og Racketeer Influenced and Corrupt Organizations Act.
Selvom retssagen nævnte tre universiteter, der brød loven om ophavsrettigheder University of Southern California, Yale University, og Indiana University, blev ingen individer nævnt.
Yale og Indiana reagerede, og blokerede tjenesten fra deres områder, og Metallica trak anklagerne mod de to universiteter tilbage. Southern California havde et møde med de studerende, om hvad der skulle ske med Napster. Skoleadministratorerne ønskede at blokere tjenesten, da den brugte 40 % af båndbredden, og samtidig ikke havde noget uddannelsesmæssigt formål.Metallica hyrede det online rådgivningsfirma NetPD, som skulle være kontrolanordning for Napstertjenesten en weekend. En liste på 335.435 Napsterbrugere som mentes at dele Metallicas musik, blev udarbejdet, og det 60.000 siders dokument blev leveret til Napsters kontor, hvor Metallica dermed forlangte, at disse brugere skulle bandlyses fra tjenesten. Brugerne blev blokeret, og rapartisten Dr. Dre sluttede sig til retssagen mod Napster, som resulterede i en yderligere bandlysning af 230.142 Napsterbrugere.Ulrich fremlagde en erklæring for Senate Judiciary Committee med hensyn til brud på ophavsrettighederne den 11. juni 2000. Forbundsdommeren Marilyn Hall Patel beordrede hjemmesiden til enten at bruge et programfilter de følgende 72 timer eller blive lukket ned. En aftale var nået mellem Metallica og Napster, da den tyske mediekoncern Bertelsmann AG BMG viste interesse i at opkøbe rettighderne til Napster for 94 millioner dollars. Under aftalens frist accepterede Napster at blokere brugere, der delte artisters musik, som ikke ønskede, deres musik skulle deles. Alligevel den 3. juni 2002 søgte Napster en ansøgning om Chapter 11-beskyttelse under den amerikanske konkurslov. Den 3. september 2002 blokerede den amerikanske konkursdomstol salget til Bertelsmann, og tvang Napster til at afvikle dets aktiver ifølge Chapter 7 under de amerikanske konkurslove.Til MTV Video Music Awards i 2000 optrådte Ulrich og værten Marlon Wayans i en parodi, der nedgjorde ideen om at bruge Napster til at dele musik. Marlon spiller en universitetsstuderende, som sidder på sit værelse, og lytter til Metallicas sang "I Disappear". Ulrich træder ind, og beder om en forklaring. Efter at have modtaget Wayans' undskyldning, om det at bruge Napster bare var at "dele," besvarer Lars, at Marlons ide om at dele ting var, at "låne ting som ikke var dine uden og spørge." Efterfølgende kalder han Metallica rejseholdet ind, der begynder at konfiskere alle Wayans' ejendele, og forlader ham næsten nøgen i et tomt rum. Napsters grundlægger Shawn Fanning besvarede senere denne parodi, til en ceremoni hvor han skulle præsentere en pris, ved at bære en Metallica T-shirt og sige: "Jeg lånte denne T-shirt af en ven. Måske hvis jeg kan lide den, køber jeg en selv." I 2007 blev Metallica placeret som nummer 17 i Blender magasinets liste over de "største tøsedrenge i rock" grundet deres "anti-Napster kampagne."
Under planlægningerne om at tage i studiet for at indspille et nyt album valgte Newsted at forlade bandet den 17. januar 2001. Om sin begrundelse for at forlade Metallica sagde han: "Private og personlige grunde, og de fysiske skader jeg har gjort på mig selv gennem de år, jeg har spillet den musik, jeg elsker."" Under et interview med Metallica af Playboy havde Newsted afsløret sine hensigter om at udgive et album med sit sideprojekt Echobrain. Hetfield var imod denne ide, og sagde: "Når nogen laver et sideprojekt, tager det styrken fra Metallica," og et sideprojekt er "på en måde som at være din kone utro." Newsted svarede igen på denne udtalelse ved at sige, Hetfield indspillede vokaler til en sang i South Park spillefilmen, og er med på to Corrosion of Conformity albummer. Hetfield har til dette udsagn svaret: "Mit navn er ikke på de plader. Og jeg er ikke ude på at prøve at sælge dem," og overvejede spørgsmål som, "hvor ville det ende? Ville han begynde at turnere med det? Kommer han til at sælge T-shirts? Er det hans band?"
I april 2001 begyndte filmproducerne Joe Berlinger og Bruce Sinofsky at følge Metallica for at optage indspilningerne til deres næste studiealbum. Over to år med mere en 1.000 timers film blev optaget. Den 19. juni 2001 før forberedelserne til at tage i indspilningsstudiet måtte Hetfield på afvænning på grund af "alkoholisme og andre afhængigheder." Alle indspilningsplaner blev sat på pause, og bandets fremtid så tvivlende ud. Alligevel da Hetfield vendte tilbage den 4. december 2001 og bandet tog i studiet, blev det krævet at Hetfield kun arbejdede fire timer om dagen, fra middag til kl. 4 om eftermiddagen, og brugte resten af tiden med sin familie. Optagelserne af Berlinger og Sinofsky blev samlet til dokumentarfilmen Some Kind of Monster, og havde præmiere på Sundance Film Festivalen. I dokumentaren beskrev Newsted hans tidligere bandkammeraters beslutning på at hyre en terapeut til at hjælpe dem med deres problemer, som "virkelig fucking lamt og svagt."Metallica holdt prøver for Newsteds permanente afløser tidligt i 2003 efter færdiggørelsen af St Anger, hvor Bob Rock spillede bas. Bassister der tog til optagelsesprøven, var blandt andet Pepper Keenan, Jeordie White, Scott Reeder, Eric Avery, Danny Lohner og Chris Wyse. Efter tre måneder med prøver faldt valget på Robert Trujillo, tidligere medlem af Suicidal Tendencies og Ozzy Osbournes band. I mellemtiden sluttede Newsted sig til det canadiske thrash metal-band Voivod i 2002, og var Trujillos afløser i Osbournes band gennem Ozzfest turnéen i 2003, hvor Voivod også var med.I juni 2003 debuterede Metallicas ottende studiealbum St. Anger som nummer et på Billboard 200, og skaffede sig en del blandede reaktioner fra anmelderne. Ulrichs "stållydende" lilletromme og manglen på guitarsoloer modtog særligt kritik. Kevin Forest Moreau fra Shakingthrough.net kommenterede at "guitarernes fejltrin i en middel-niveauet ensformig tone, forårsagede skramlen; trommerne drev ikke så meget som en anstrengelse for at camouflere en alt for opsvulmet gang; og vreden er både ufokuseret, og ladt med for meget narcissistisk navlebeskuelse," og Brent DiCrescenzo fra Pitchfork Media beskrev det som "et fuldkomment rod." Blender magasin kaldte det for det "ubarmhjertigste af det mest ubarmhjertige af bandets Bob Rocks produktioner," og New York Magazine kaldte det "fuldkommen rå og rockende." Titelsporet "St. Anger" vandt en Grammy i kategorien Best Metal Performance i 2004, og blev brugt som den officielle temasang til WWEs SummerSlam 2003.Før bandet skulle på til Download Festival i England i 2004, blev Ulrich kørt på hospitalet med en mystisk sygdom, og havde ikke mulighed for at spille. Hetfield søgte efter frivillige i sidste øjeblik for at afløse Ulrich. Slayers trommeslager Dave Lombardo, og Slipknots trommeslager Joey Jordison meldte sig. Lombardo optrådte til sangene "Battery" og "The Four Horsemen," Ulrichs trommetekniker Flemming Larsen spillede under sangen "Fade To Black," mens Jordison tog sig af de resterende. Efter at have turneret i to år med St. Anger på Summer Sanitarium Tour 2003 og Madly in Anger with the World turnéen, tog Metallica en pause fra optrædenerne, og brugte det meste af deres tid med familie og venner. Alligevel spillede de to shows den 13. november 2005 og 15. november 2005, hvor de åbnede for The Rolling Stones i AT&T Park i San Francisco.
I 2006 bekendtgjorde Metallica på deres officielle hjemmeside, at producer Bob Rock efter 15 år ikke ville komme til at producere deres næste studiealbum. Valget faldt i stedet på Rick Rubin, der havde produceret med bands som Danzig, Slayer, System of a Down, og Slipknot. Metallica offentliggjorde en unavngivet sang ved navn "The New Song" den 6. juni og en anden med tilnavnet "The Other New Song" den 12. august. Alligevel udtalte Trujillo i et interview med det græske Rock Hard Magazine i 2007, "at de sange ikke ville komme med på albummet i hvert fald ikke i den form."I december 2006 udgav Metallica en DVD, som indeholdt alle deres musikvideoer fra 1989 til 2004. DVDen ved navn The Videos 1989-2004 solgte 28.000 eksemplarer den første uge, og nåede plads tre på Billboard Top Videos hitlisten. Metallica indspillede en coverversion af Ennio Morricones "The Ecstasy of Gold" til hyldestalbummet We All Love Ennio Morricone, udgivet i februar 2007. Coversangen modtog en Grammy-nominering til ceremonien, 50th Grammy Awards i kategorien "Best Rock Instrumental Performance". En indspilning af "The Ecstasy of Gold" er blevet spillet som indledning til Metallicas koncerter siden 1980. På den nye version er det dog bandet selv, der spiller, og giver en ny guitarbaseret tolkning af musikken. Den 9. februar 2007 bekræftede Metallica, at forproduktionen til deres niende studiealbum var blevet færdig, og indspilningerne begyndte den 12. marts 2007. Sat til udgivelse i september 2008, "forfinede" Metallica og Rubin vokalmiksningen gennem december 2007.Metallica tog på deres europaturné ved navn Sick of the Studio '07, som inkluderede 11 shows. I juli var bandet med til Live Earth-arrangementet i London, hvor de optrådte med sangene "Sad But True", "Nothing Else Matters", og "Enter Sandman". BBC som skulle udsende arrangementet i Storbritannien, modtog 413 klager efter at have gået glip af begyndelsen på "Sad But True," og ved at klippe før "Enter Sandman," for at forindspille Crowded Houses optræden fra Sydney, Australien. Den følgende dag optrådte bandet på Wembley Stadium, som en del af deres turné Sick of the Studio '07, støttet af Mastodon, Machine Head og HIM. 
I maj og juni 2008 spillede Metallica til flere festivaler, hvor de også stod som overskrifter til Electric Weekend i Spanien, Pinkpop festivalen in Holland, Rock am Ring and Rock im Park festivalerne i Tyskland og Rock In Rio festivalen i Portugal. De spillede udover det et show med 15 sange plus tre ekstranumre i Manchester, Tennessee, USA. Den 16. juli begyndte deres anden del af turnéen i Norge. I samme måned udgav Metallica en coverversion af Iron Maidens sang "Remember Tomorrow" til hyldestalbummet Maiden Heaven: A Tribute to Iron Maiden.
Metallica satte udgivelsen af deres niende album Death Magnetic til den 12. september 2008, og de filmede efterfølgende en musikvideo til den første single "The Day That Never Comes". Den 9. august fik sangen "Cyanide," fra det kommende album, sit debut til Ozzfest i Dallas. Den første single "The Day That Never Comes" blev spillet første gang på radiostationerne den 21. august 2008, og havde koncertpræmiere til Leeds festival i 2008. Sangene "The Day That Never Comes", "My Apocalypse", "Cyanide", og "The Judas Kiss" blev mulige at købe og downloade på iTunes Store.
Den 2. september 2008 begyndte et fransk pladeselskab at sælge eksemplarer af Death Magnetic to uger inden den planlagte udgivelse verden over, hvilket resulterede i at albummet blev muligt at downloade over peer-to-peer netværker. Dette sørgede for at bandets britiske distributør Vertigo Records officielt udgav albummet to dage inden den planlagte udgivelse. Det er på nuværende tidspunkt ikke bekræftet om Metallica eller Warner Bros. vil lægge sag an mod detailhandleren, selvom Lars Ulrich har besvaret albummets udslippen på internettet således: "... Vi er ti dage fra at udgive. Jeg mener herfra er vi enestående. Hvis denne ting lækker ud til hele verdenen i dag eller i morgen, dejlige dage. Dejlige dage. Tro mig," og "af 2008 standard er det en sejr. Hvis du fortalte mig for seks måneder siden at vores plade ikke ville slippe ud på nettet ti dage inden dets udgivelse, ville jeg have skrevet under på det."Death Magnetic debuterede som nummer 1 i USA med et salg på over 490.000 eksemplarer. Dermed blev Metallica det første band i Billboard 200's historie til at udgive fem på hinanden følgende albummer, der alle debuterede som nummer 1. En uge efter dets udgivelse lå Death Magnetic stadig nummer 1 på Billboard 200, den europæiske albumhitliste og blev Australiens hurtigst sælgende album i 2008.
Death Magnetic forblev nummer 1 på Billboard 200 tre uger i træk, hvilket gjorde Metallica til den ene ud af to musikere (den anden Jack Johnson med Sleep Through the Static), som opnåede denne status i 2008. Også på Billboards andre lister som Hard Rock, Modern Rock/Alternative og Rock var Death Magnetic til at finde på første pladsen i fem følgende uger. Internationalt blev udgivelsen ligeså placeret som nummer 1 i 32 lande, som bl.a. inkluderede Storbritannien, Canada og Australien.I november 2008 ophørte Metallicas pladekontrakt med Warner Bros., og gruppen overvejer nu fremtiden. Ifølge Ulrich er en af deres muligheder at udgive det næste album via internettet.Den 14. januar 2009 blev det bekendtgjort at Metallica skulle indsættes i Rock and Roll Hall of Fame den 4. april 2009, og at den tidligere bassist Jason Newsted ville optræde med bandet til ceremonien. Gruppen havde talt om denne gæsteoptræden, og den nuværende bassist Trujillo havde accepteret ikke at spille, da han "ønskede at se Black Album bandet". Han dukkede dog alligevel op på scenen sammen med Newsted, da bandet spillede "Master of Puppets" og "Enter Sandman". Den afdøde bassist Cliff Burtons far, Ray Burton, tog også mod æren fra sin side. Metallica inviterede også Dave Mustaine til at deltage i ceremonien, men han aflyste som følge af sin egen turné i Europa.I et interview med det italienske Rock TV i juni 2009 udtalte Ulrich, at Metallica havde planer om at fortsætte turnéen gennem august 2010, og tilføjede, der ikke var nogen planer om et kommende tiende album, men når tiden kom var de sikre på, de endnu engang ville samarbejde med produceren Rick Rubin.Den 16. juni 2010 i Bemowo Airport (Warszawa, Polen) stod Metallica, Slayer, Megadeth og Anthrax for første gang sammen på plakaten, som en del af Sonisphere Festival serien. Her blev optrædenen den 22. juni 2010 i Sofia, Bulgarien sent via satellit til en række HD biografer. Som en del af Sonisphere Festivalen optrådte de også i Bucharest, Rumænien (26. juni 2010) og i Istanbul, Tyrkiet (27. juni, 2010). Den 28. juni 2010 blev Death Magnetic tildelt dobbeltplatin af RIAA.
Den 21. november 2010 sluttede gruppens World Magnetic Tour i Melbourne, Australien. På dette tidspunkt havde bandet været på turné i over to år, for at promovere Death Magnetic. I anledning af deres sidste turnédatoer i Australien og New Zealand blev en en live ep af de tidligere optrædener i Australien udgivet i et begrænset oplag ved navn Six Feet Down Under EP. Denne ep blev fulgt op af en Six Feet Down Under (Part II), som blev udgivet den 12. november 2010.Den 26. november 2010 udgav Metallica en anden live EP ved navn Live At Grimey's, der blev indspillet i juni 2008 i Grimeys pladebutik, forudgående for deres optræden til Bonnaroo samme år.Ifølge Blabbermouth.net overvejede bandet at indspille deres næste album i anden halvdel af 2011. Under et interview med The Pulse of Radio i november 2010, udtalte Ulrich at Metallica ville begynde at skrive nyt materiale igen i 2011. Ulrich sagde "Der er en række bolde i luften for 2011, men jeg tror den vigtigste er, at vi virkelig gerne vil begynde at skrive igen. Vu gar ujje rugtugt sjrevet sudebm hvad , '06, '07, og vi vil gerne tilbage til at være kreative igen. Lige nu skal vi bare slappe af og så sandsynligvis starte op igen i, jeg siger, marts eller april, og vi tager nok den kreative hat på og begynder at skrive nogle sange."I et interview fra april 2011 ved Big Four concert udtalte Robert Trujillo at Metallica ville arbejde med Rick Rubin som producer på det nye album, og at de var "virkelig spændte på at skrive noget ny musik. Der er ikke mangle på riffs i Metallicas verden lige nu." Han tilføjede "Det første album emd Rick var også det første album for mig, so på mange måder undersøgte mand vandet. Nu er vi komfortable med Rick og hans fantastiske lydingeniør, Greg Fidelman, som har arbejdet med Slayer, actually, på dette sidste album - han er min helt - det er et godt hold. Og det bliver kun bedre; Det tror jeg. Så jeg er super-spændt." I juni 2011 udtalte Rubin, at Metallica var begyndt med at skrive på derse nye album. Den 9. november 2010 annoncered eMetallica, at de ville være hovednavn på Rock in Rio festival i Rio de Janeiro den 25. september 25, 2011.Den 13. december 2010 annoncerede bandet at de igen ville spille som en del af "big four" under Sonisphere Festival ved Knebworth House, Hertfordshire, den 8. juli 2011. Det var første gang alle medlemmerne af the "big four" var samlet på samme scene i Storbritannien. Den 17. december 2010blev der annonceret endnu en "big four" Sonisphere-koncert, som ville finde sted i Frankrig den 9. juli. Den 25. januar 2011 blev der annonceret endnu end "big four" koncert, som foregik den 23. april 2011 på Empire Polo Club i Indio, Californien. Det var første gang alle medlemmerne af the "big four" spillede på samme scene i USA. Deen 17. februar 2011 blev der annoceret en optræden i Gelsenkirchen, Tyskland den 2. juli samme år. Få dage senere, den 22. februar, blev der annoceret endnu en "big four"-koncert, denne gang i Milano, Italien, som foregik 6. juli 2011. Igen den 2. marts 2011 blev der annoceret en koncert i Göteborg i Sverige, som skulle foregå den 3. juli 2011. Den sidste "big four"-koncert foregik i New York City på Yankee Stadium den 14. september 2011.Den 15. juni 2011 annoncerede Metallica at en indspilning med singer-songwriter Lou Reed var tilendebragt. Albummet, som fik titlen Lulu, var blevet indspillet over adskillige måneder, og de tbestod af ti sang baseret på Frank Wedekinds "Lulu" skuespil Earth Spirit og Pandora's Box. Albummet blev udgivet den 31. oktober 2011. Indspilningen af albummet var til tider problematisk; Lars Ulrich udtalte senere, at Lou Reed havde udfordret ham til en "gadekamp". Den 16. oktober 2011 bekræftede Robert Trujillo, at bandet var tilbage i studiet og skrev nyt materiale. Han sagde, "Skriveprocessen til det nye Metallica-album er begyndt. Vi har været i studiet med Rick Rubin, og har arbejdet på et par forskellige ting, og vi kommer til at indspille det meste af næste år."
Metallica skulle til at lave deres første optræden i Indien ved en "India Rocks"-koncert, der blev afholdt i forbindelse med 2011 Indian Grand Prix. Deres optræden endte dog med at blive aflyst, da koncertstedet viste sig at være for farligt. Fans plyndrede scenen under arrangementet, og organisatorne blev senere arresteret for bedrageri. Metallica fik deres debut på scenen i Indien i Bangalore den 30. oktober 2011. Den 10. november blev det annonceret, at Metallica ville være hovednavn på den store scene den 9. november 2012 under Download Festival ved Donington Park, og at bandet ville spille hele The Black Album. Metallica fejrede 30-års jubilæum ved at spille fire koncerter på Fillmore i San Francisco i december 2011. Billetterne var udelukkende tilgængelige for Met Clubs (deres fanklub) medlemmer, og de kostede enten $6 for en enkelt aften eller $19.81 for alle fire koncerter. Showet bestod af sange fra bandets karriere og indeholdt gæsteoptrædener fra kunstnere som enten havde hjulpet eller haft indflydelse på Metallica. Blandt de medvirkende var Lloyd Grant, Dave Mustaine, Jason Newsted, Glenn Danzig, Ozzy Osbourne, Jerry Cantrell, Apocalyptica, medlemmer af Diamond Head og King Diamond, som optrådte med forskellige sange sammen med bandet. I december 2011 begyndte Metallica at udgive sange, der var skrevet til Death Magnetic, men som ikke var inkluderet på det online album. Den 13. december 2011 udgav gruppen Beyond Magnetic, der var en digital EP, som eksklusivt var tilgængelig via iTunes. Den blev udgivet som CD i januar 2012.
Den 7. februar 2012 annoncerede Metallica, at bandet ville starte en ny musikfestival kaldet Orion Music + More, som foregik den 23. og 24. juni 2012 i Atlantic City. Gruppen bekræftede også at de ville være hovednavn på festivallen begge dage, og at de ville fremføre størstedelen af deres mest kritikerroste albums i deres helhed: The Black Album den ene aften og Ride the Lightning den anden. I et interview med den canadiske radiostation 99.3 The Fox i juli 2012 udtalte Ulrich at Metallica ikke ville deres nye album før allertidligst i 2014. I november 2012 forlod Metallica pladeselskabet Warner Bros. Records og startede deres eget uafhængige pladeselskab, Blackened Recordings, der skulle producere bandets fremtidige udgivelser. Bandet har skaffet sig retighederne til alle deres studiealbums, der ville blive genudgivet via det nye pladeselskab. Blackened Recordings fik licens via Warners datteselskab Rhino Entertainment i Nordamerika, og internationalt via Universal Music. Den 20 september 2012 annoncerede Metallica via deres officielle hjemmeside, at der ville blive udgivet en nye DVD i december samme år, som vill eindeholde optagelser fra en række koncerter, som bandet havde afholdt i Quebec, Canada, i 2009; fans ville få en mulighed for at stemme på to sætlister, som ville komme til at optræde på udgivelsen. Filmen, som fik titlen Quebec Magnetic, blev udgivet i USA den 10. december 2012.I et interview med Classic Rock den 8. januar 2013 udtalte Ulrich om deres kommende album "Det vi gør lige nu lyder i høj grad som en fortsættelse [på Death Magnetic]". Han sagde også "Jeg elsker Rick [Rubin]. Vi elsker alle Rick. Vi er konstant i kontakt med Rick. Vi må se, hvor det ender. Det ville forbløffe mig, hvis albummet udkom i 2013." I 2013 medvirkede bandet også i en 3D koncertfilm med titlen Metallica: Through the Never, der var omstrieret af Antal Nimród og blev udgivet i IMAX-biografer den 27. september. I et interview fra juli 2013 udtalte Ulrich til Ultimate Guitar, "2014 kommer til at handle om at lave et nyt Metallica-album"; han sagde at albummet sandsynligvis ville blive udgivet i 2015. Kirk Hammett og Robert Trujillo bekræftede senere bandets intentioner om at gå i studiet. Ved den anden Orion Music + More festival, der blev afholdt i Detroit, spillede bandet under navnet "Dehaan" - en referencet til skuespilleren Dane DeHaan, som medvirkede i Metallica: Through the Never. Bandet optrådte med derse debutalbum, Kill 'Em All, som blev spillet i dets fulde længde for at fejre 30-året for udgivelsen. Den 8. december 2013 spillede bandet et show kaldet "Freeze 'Em All" på Antarktis, hvorved de blev det første band, der har optrådt på alle syv kontinenter. Koncerten blev filmet og udgivet på et livelabum samme måned.
Ved Grammy Awards i januar 2014 optrådte Metallica med "One" sammen med den kinesiske pianist Lang Lang. I marts 2014 påbegyndte bandet en turné kaldet "Metallica By Request", hvor fans kunne ønske sange som de så optrådte med. Der blev skrevet en ny sang, med titlen "Lords of Summer", til koncerterne, og dne blev udgivet som en "first take" demo i juni 2014. I juni 2014 var gruppen også hovednavn ved Glastonbury Festival i et forsøg på at tiltrække nye fans. Ulrich sagde "Vi har ét skud, du ved aldrig, om du bliver inviteret tilbage". I november 2014 optrådte Metallica ved afslutningsceremonien under BlizzCon 2014. I januar 2015 annoncerede Metallica en "Metallica Night" (Metallica-aften) med San Jose Sharks, som indeholdt en Q&A session med bandet og en velgørenhedsauktion til gavn for San Francisco Bay Chapter fra Sierra Club, men de optrådte ikke med deres musik. De blev annonceret som hovednavn til Lollapalooza i marts 2015, hvor de vendte tilbage for at optræde for første gang i 20 år. Den 2. maj 2015 optrådte Metallica med deres tredje årlige Metallica Day på AT&T Park. Metallica blev også annonceret blandt de optrædende ved X Games, der for første gang blev afholdt som X Games Austin 2015 i Austin, Texas. Den 14. juni 2015 optrådte Hetfield og Hammett med "The Star-Spangled Banner" live på elektriske guitarer inden den femte kamp ved NBA Finalerne mellem Cleveland Cavaliers og Golden State Warriors på Oracle Arena i Oakland, Californien. I slutningen af oktober afslørede bandet en ny hjemmesiden med en introduktion af Ulrich, der indeholdt billeder fra studiet, hvor bandet arbejdede på nyt materiale. Den 2. november annoncerede Metallica at de ville fremføre "The Night Before" ved Super Bowl 50 i AT&T Park. Metallica annoncerede at de ville åbne U.S. Bank Stadium den 20. august 2016 sammen med Avenged Sevenfold og det danske band Volbeat som support.
I april 2016, i ugen op til Record Store Day, som bandet var ambassadør for i 2016, fortalt Ulrich i Billboard at bandets udvidede rolle i musikindustrien spillede en rolle i den tid, som det havde taget at skrive og indspille albummet. "Det måde vi bliver nødt til at gøre tingene på nu er meget anderledes en den måde vi gjorde tingene på tilbage i tiden omkring Kill 'Em All og Ride the Lightning. Nu til dags kan vi lide at lave så mange forskellige ting." Ulrich var også optimistisk over at produktionen af albummet næsten var færdig. "Medmindre der sker noget radikalt, så er det svært for mig at tro på, at det ikke udkommer i 2016".Den 18. august 2016 annoncerede bandet via deres hjemmeside, at deres tiende studiealbum, Hardwired... to Self-Destruct, ville udkomme verden over den 18. november samme år via deres uafhængige pladeselskab Blackened Recordings. De afslørede også titlerne på sangen, coveret og de udgav en musikvideo til albummets første single, "Hardwired". Albummet udkom som planlagt og det debuterede som nummer ét på Billboard 200.Metallica annoncerede at de ville turnere i USA i sommeren 2017 på WorldWired Tour. Stadiumturnéen inkluderede også Avenged Sevenfold, Volbeat og Gojira som opvarmningsbands. Den 7. august 2017 blev Metallica igen inviteret af San Francisco Giants til deres femte årlige "Metallica Night" med Hammett og Hetfield der optrådte med den amerikanske nationalsang. I januar 2018 annoncerede Metallica, at de ville genudgive The $5.98 E.P.: Garage Days Re-Revisited den 13. april til Record Store Day, og den sjette årlige "Metallica Night" blev også annonceret få uger efter, denne gang i april, hvor alle indtægter gik videre til All Within My Hands Foundation, som bandet etablerede i slutningen af 2017. I februar 2018 annoncerede bandet den anden halvdel af datoer for deres nordamerikanske turné, hvoraf størstedelen foregik i byer, som de ikke havde besøgt i op til 30 år.
I et interview med Australia's The Music podcast marts 2019 udtalte bassisten Robert Trujillo at Metallica var begyndt at "jamme" på noget nyt materiale til gruppens elvte studiealbum, som ville blive udgivet "meget tidligere end de to tidligere albums gjorde". Han sagde også "Vi har alle sværget på at dette her skal afsted før end senere. Nå, hvor snart? Det ved jeg ikke. Vi har turneret non-stop. Der er gået over to år nu. På et tidspunkt så bliver vi helt sikkert nødt til at tage en lille pause. Det er den rigtige ting at gøre for os, for vi har kørt os selv enormt hårdt."I et interview med  det australiske Mixdown-magasin i april 2019 nævnte guitarist Kirk Hammett planer om at Metallica skulle i studiet efter WorldWired Tour var afsluttet i november. Han sagde "Vi er igang med vores tredje år efter Hardwired. Måske kan vi få lidt mere fokus og gå i studiet lidt tidligere. Jeg har en ton af materiale. Jeg har overkompenseret, så jeg er klar til at gå i studiet, hvornår det skal være."
Med inspirationer som Black Sabbath, Deep Purple, og Led Zeppelin indeholdt Metallicas tidlige udgivelser tempofyldte, harmoniseret leads og ni minutter lange instrumentale numre. Steve Huey fra Allmusic udtalte, at Ride the Lightning indeholdt "lange progressive episke digte, faste, kortfattede rytme-rockere." Huey bemærkede også at gruppen på de efterfølgende udgivelser bevægede sig mod en mere aggressiv sangkomposition, med tekster der bl.a. omhandlede personlige og samfundskritiske temaer. Nogle af disse tiltag kunne høres på Master of Puppets, hvis sangtekster behandlede emner som religion og militærledere, vrede, galskab, monstre og stoffer.I 1991, med ansættelsen af produceren Bob Rock, mente Huey at Metallica enkeltgjorde og moderniserede deres musik i en mere kommerciel retning, som appellerede til mainstreampublikummet. Bandet udelukkede deres aggressive, hurtige tempoer for at udvide deres musik og udtryksfulde register, sagde Robert Palmer fra Rolling Stone. Ændringen i stilen viste sig at være en kommerciel succes, da albummet Metallica blev deres første udgivelse til at nå nummer et på Billboard 200. Metallica bemærkede ændringerne i rock scenen skabt af grunge-bandet Nirvana i 1990'erne. I hvad der er blevet beskrevet som en "næsten alternativ [rock]" fremgang, begyndte bandet at fokusere på inspirationer, der ikke havde noget med metal at gøre, og ændrede deres musikalske retning. Ved at bevæge sig væk fra sangtekster der omhandlede stoffer og monstre, begyndte Metallica i stedet at fokusere på vrede, tab og straf. Nogle fans og anmeldere brød sig ikke om denne ændring, som også inkluderede de nye frisurer, albumomslaget til Load, og det at bandet stod som overskrifter til den alternative rockkoncert Lollapalooza. David Fricke fra Rolling Stone beskrev ændringerne som "et farvel til de mugne voldsomme udfald og blindgyde puritanismen af ingen drikkevarers thrash," og kaldte Load den "tungeste" plade i 1996. Med udgivelsen af ReLoad i 1997 fokuserede bandet mere på blues, rock og country inspirationer, som eksempelvis kunne høres i sangen "The Unforgiven II", hvor der var blevet indopereret mere rytme og harmoni i sangstrukturen.St. Anger indeholdt dog den største musikalske forandring i bandets karriere til dato. Ulrich som var begyndt at finde guitar soloerne kedelige, fik dem til at udelade dem fra albummet, hvilket efterlod en "rå og upoleret lyd." Bandet brugte en drop C stemning, og især Ulrichs lilletromme endte med at modtage kritik. New York Magazines Ethan Brown bemærkede dets "genlyd," teksterne på albummet der omhandlede Hetfields arbejde på afvænning inklusiv referencer til djævlen, antistof temaer, klaustrofobi, forestående undergang og religionens hykleri. Bandets niende studiealbum Death Magnetic vil gå tilbage til E stemningen, efter råd fra producer Rick Rubin, indeholde guitarsoloer og have mellemøstlig indflydelse.
Metallica er blevet en af de mest indflydelsesrige heavy metal bands, og er en af the "big four" (~de fire store) af thrash metal-genren sammen med Slayer, Anthrax, og Megadeth. Bandet har solgt over 125
millioner plader verdenen over, hvilket inkluderer 57 millioner i USA, som gør Metallica til det mest kommercielle succesfulde thrash metal band. Forfatterne fra The Rolling Stone Encyclopedia of Rock & Roll mente, Metallica gav heavy metal "en meget nødvendig pris." 
Stephen Thomas Erlewine og Greg Prato fra Allmusic sagde, Metallica "udvidede thrash metals grænser ved brugen af hastighed og volumen, ikke for deres egen skyld, men for at forstærke deres indviklet og struktureret kompositioner," og kaldte bandet "sagtens det bedste og mest indflydelsesrige heavy metal band i 1980'erne, som var ansvarlig for at bringe musikken tilbage til jorden."Jonathan Davis fra Korn anser Metallica som sit favorit band, og tilføjer: "Jeg elsker, de har gjort tingene på deres egen måde, og har holdt ud gennem årerne, og stadig er kendte i dag. Jeg mener, de er et af de bedste bands nogensinde." Godsmacks trommeslager Shannon Larkin fortæller, Metallica har været den største inspiration for bandet, og tilføjer, "de ændrede virkelig mit liv, da jeg var 16 år gammel – Jeg havde aldrig hørt noget så heavy." Vokalist Robb Flynn fra Machine Head udtaler, da de indspillede deres album The Blackening fra 2007, "havde de i sinde at skabe et album, der havde kraften, indflydelsen og den episke storslåethed fra albummet [Master of Puppets] – og den vedvarende kraft – en tidløs plade som den." Triviums guitarister Corey Beaulieu og Matt Heafy sagde, at efter de havde hørt Metallica, ville de selv til at spille guitar. M. Shadows fra Avenged Sevenfold udtalte, at turnere med Metallica, var bandets karrieres højdepunkt, og sagde "sælge tonsvis af plader, og spille store koncerter vil aldrig, kunne sammenlignes med at møde dine idoler, "[Metallica]." God Forbid guitaristerne Doc og Dallas Coyle voksede op med Metallica som inspiration, og bandets bassist John Outcalt kaldte beundrende Burton for en "rocker." Ill Niños trommeslager Dave Chavarri finder de tidlige udgivelser fra Metallica som "heavy, rå, rebelske. De siger 'fuck dig'," og Ademas trommeslager Kris Kohls nævner også Metallica som et af sit bands inspiartioner.Den 8. april 2006 fulgte et hyldestalbum med Kerrang! magasinet ved navn Master of Puppets: Remastered i anledning af Master of Puppets' 20-års jubilæum. Albummet indeholdt covernumre af Metallicasange indspillet af bandene Machine Head, Bullet for my Valentine, Chimaira, Mastodon, Mendeed, og Trivium, som alle er blevet inspireret af Metallica. Over 15 Metallica hyldestalbummer er til dato blevet udgivet. Den 10. september 2006 var bandet gæstestemmer i The Simpsonss ottende sæsonpræmiere "The Mook, the Chef, the Wife and Her Homer", og Hammetts og Hetfields stemmer blev brugt i tre episoder og i tegnefilmsserien Metalocalypse.
Det finske cello metal band Apocalyptica udgav et hyldestalbum ved navn Plays Metallica by Four Cellos, som indeholdt otte Metallica sange indspillet med celloer. Et parodiband ved navn Beatallica der spiller musik, ved at kombinere The Beatles og Metallica numre. Beatallica kom dog i lovmæssige vanskeligheder med Sony Corporation, der ejede The Beatles' katalog, og beordrede dem til at stoppe med at lave musikken eller blive sagsøgt, da de anså det som "betydelige og uoprettelige skader", som gruppen skulle betale erstatning for. Ulrich som er fan af Beatallica, spurgte Metallicas advokat Peter Paterno om hjælp til at afgøre sagen.Metallica blev placeret af MTV som det tredje "største heavy metal band i historien," fik femte pladsen på VH1s 100 Greatest Artists of Hard Rock-liste, og var samtidig nummer 1 på VH1s liste 20 Greatest Metal Bands.Master of Puppets blev placeret som nummer 167 på Rolling Stones "500 Great Albums of all time," og på samme liste nåede Metallica plads nummer 252. Master of Puppets var med i Q Magazines kategori "50 Heaviest Albums Of All Time," placeret som nummer 1 på IGN's "Top 25 Metal Albums" og nummer et på Metal-rules.com's "Top 100 Heavy Metal Albums"-liste. Sangen "Enter Sandman" fik placeringen som nummer 399 på Rolling Stones liste "500 Greatest Songs of All Time".Den 7. april 1999 blev Metallica indsat i San Franciscos Walk of Fame. San Franciscos borgmester Willie Brown proklamerede dagen for den "officielle Metallica dag." Metallica fik tildelt mtvICON prisen i 2003, og en koncert til ære for bandet blev holdt hvor, forskellige artister optrådte med Metallica coversange. Optrædenerne inkluderede Sum 41, der spillede et potpourri af "For Whom the Bell Tolls", "Enter Sandman", og "Master of Puppets". Staind lavede en coverversion af "Nothing Else Matters", Avril Lavigne spillede "Fuel", hip-hop artisten Snoop Dogg optrådte med "Sad But True", Korn spillede "One", og Limp Bizkit lavede en gengivelse af "Welcome Home (Sanitarium)".
2001: Best Rock Instrumental Performance – "The Call of Ktulu" med Michael Kamen og San Franciscos symfoniorkester
1997: Billboard Rock and Roll Artist of the Year – Metallica (RIAA Diamond Award)
Christe, Ian (2003), Sound of the Beast: The Complete Headbanging History of Heavy Metal, HarperCollins, ISBN 0-380-81127-8. 
Steffan Chirazi and Metallica (2004). So What!: The Good, The Mad, and The Ugly. Broadway. ISBN 0-7679-1881-9. 
Glenn T. Pillsbury (2006). Damage Incorporated: Metallica and the Production of Musical Identity. Routledge. ISBN 978-0-415-97374-8. 

Methylphenidat (bedre kendt under handelsnavnet Ritalin®) er et centralstimulerende lægemiddel, der anvendes til behandling af ADHD og relaterede lidelser hos primært børn og unge, men i nyere tid også hos voksne. Disse psykiatriske diagnoser er tidligere gået under andre betegnelser, herunder MBD, hyperaktivitet og DAMP (i Skandinavien).Forbruget af methylphenidat har de seneste år været støt stigende og en række kontroverser om stoffet har været fremme i medierne, både i udlandet og i Danmark. Disse omhandler bl.a. sikkerheden af stoffet, hvor der har været kritik af at bivirkninger ved langtidsbehandling er utilstrækkeligt undersøgt. Desuden har det stigende forbrug rejst etiske spørgsmål om psykofarmakologisk behandling af børn.Methylphenidats virkning skyldes en generel øgning af niveauerne af signalstofferne dopamin og noradrenalin i hjernen.[kilde mangler]
Methylphenidat er i Danmark godkendt til behandling af ADHD (ICD diagnose: Hyperkinetisk forstyrrelse) for patienter fra 6 år og ældre, samt til behandling af søvnsygdommen narkolepsi hos voksne. Methylphenidat er førstevalg til behandling af denne lidelse. Dette kan blandt andet skyldes Sundhedsministeriets regler om dette er et obligatorisk første trin i udredning af medicinsk behandling for patienter med ADHD.
Ifølge Sundhedsministeriets retningslinjer bør behandling af børn og unge med centralstimulerende midler altid igangsættes af en speciallæge i børne- og ungdomspsykiatri, eller, i visse tilfælde, af en speciallæge i neurologi, pædiatri eller psykiatri. Vedligeholdelsesbehandlingen kan derefter varetages af den praktiserende læge.Methylphenidat har vist sig at være effektivt mod den sjældne autonomiske lidelse postural ortostatisk takykardi syndrom.Methylphenidat finder også anvendelse indenfor palliativ medicin, hvor dets stimulerende egenskaber udnyttes til at modvirke opioid-induceret sløvhed, forstærke opioiders smertestillende effekt, at behandle depression, samt forbedre de kognitive funktioner hos kræftpatienter.Methylphenidats opmærksomheds- og udholdenhedsøgende egenskaber bliver også udnyttet af studerende. Et studium fra 2001 viste, at 6,9 % af universitetsstuderende i USA havde misbrugt methylphenidat til dette formål.
Registrerede handelsnavne for methylphenidat i Danmark pr. september 2012 er Concerta, Equasym® Depot, Medikinet®, Motiron®, Ritalin®, Ritalin® Uno og Ritalina LA.Methylphenidat fås i Danmark kun som perorale lægemiddelformer, enten som tabletter eller kapsler. I andre lande findes stoffet også bl.a. som injektionsvæske og plaster.
Methylphenidats korte halveringstid bevirker, at det er nødvendigt at indtage konventionelle tabletter op til fire gange dagligt for at opretholde en nogenlunde konstant plasmakoncentration. For at undgå dette er der udviklet flere formuleringer med modificeret stofafgift, såkaldte depotformuleringer. Disse depotformuleringer sælges under navne som Ritalin® Uno, Concerta, Equasym® Depot og Medikinet® CR, og gør det muligt at nøjes med at administrere lægemidlet 1-2 gange dagligt.Daytrana® er et medicinsk depotplaster med methylphenidat. Dette præparat er dog p.t. ikke markedsført i Danmark.
Fotografi 1: Æske med Motiron®-tabletter indeholdende 10 mg methylphenidat, dansk version, produceret af Sandoz, der er en del af koncernen Novartis.
Fotografi 2: Motiron®-tablet med 10 mg methylphenidat, dansk version, produceret af Sandoz. Tabletterne er prægemærket med koden "RU10".
Fotografi 3: Ritalin® Uno-depotkapsler med emballage, dansk version, produceret af Novartis.
På fotografi 3 ses Ritalin® Uno-kapsler med doserne 20 mg, 30 mg og 40 mg og disses emballage.
Methylphenidat blev første gang syntetiseret i 1944 af Leandro Panizzon og patenteret af Ciba-Geigy (nu en del af Novartis) i 1954. Stoffet blev godkendt af den amerikanske levneds- og lægemiddelstyrelse (FDA) i 1955 og markedsført som Ritalin. Navnet Ritalin er udledt fra Panizzons kones fornavn, Marguerite eller "Rita". Methylphenidat var i starten indikeret til behandling af diverse lidelser såsom kronisk træthed, depressive tilstande, forvirret senil adfærd, psykose associeret med depression og narkolepsi.Methylphenidat blev, ligesom andre centralstimulerende midler, i 1960'erne anvendt som modgift ved forgiftning med barbiturater.Opdagelsen af centralstimulerende midlers effekt på ADHD tilskrives Charles Bradley i 1937. Han arbejdede med børn med neurologiske problemer og anvendte en teknik kaldt pneumoencephalografi til undersøgelse af børnene. Ved denne teknik tappes det meste af cerebrospinalvæsken og erstattes med luft for at give et bedre røntgenbillede af hjernen. Undersøgelsen førte til massive hovedpiner, som han behandlede med amfetamin. Han opdagede dermed tilfældigvis, at nogle af børnene med adfærdsvanskeligheder klarede sig betydeligt bedre i skolen efterfølgende. Disse børn ville i dag sandsynligvis blive diagnosticeret med ADHD.I 1960'erne begyndte man at anvende methylphenidat til behandling af børn med ADHD, som dengang blev kaldt minimal brain dysfunction (MBD). Siden 1990'erne er antallet af personer diagnosticeret med ADHD steget markant, hvilket har medført en stor stigning i forbruget af methylphenidat.
Methylphenidat er, som mange andre centralstimulerende stoffer, et phenethylamin og indeholder derudover en piperidin-ring samt en estergruppe. Stoffet besidder to stereocentre, hvilket resulterer i fire mulige stereoisomerer (dextro- og laevo-enantiomerer af hhv. erythro- og threo-methylphenidat). Det er imidlertid kun to af disse stereoisomerer, der anvendes terapeutisk i en racemisk blanding, nemlig de to threo-isomerer.
Det systematiske IUPAC-navn for methylphenidat er "methylphenyl(piperidin-2-yl)acetat".
Methylphenidat er et mildt psykostimulerende middel. Der er bred konsensus om, at stoffets farmakologiske virkning primært skyldes en hæmning af monoamintransportører i hjernen.In vitro-studier med synaptosomer har vist, at stoffet hæmmer genoptagelsen af signalstofferne dopamin og noradrenalin fra synapsespalterne ind i nerveterminalen. Methylphenidat besidder derimod ingen virkning på serotonin-transportørsystemet. Hæmningen af genoptagelsen fører til øgede koncentrationer af dopamin og noradrenalin i hjernen, som bl.a. resulterer i lindring af ADHD's kernesymptomer: Hyperaktivitet, impulsivitet og nedsat opmærksomhedsevne.
Desuden viser disse studier, at d-threo-isomeren af methylphenidat er ca. 10 gange mere farmakologisk aktiv end l-threo-isomeren, mens erythro-isomererne ingen signifikant central virkning har.Den farmakologiske virkemåde af methylphenidat ligner mere kokains end amfetamins, da methylphenidat og kokain primært hæmmer genoptagelse af monoaminer, mens amfetamin, ud over en vis hæmning af genoptagelse, også fører til en direkte frigivelse af disse signalstoffer. Derudover har amfetamin, i modsætning til methylphenidat, en vis virkning på serotoninniveauerne.In vivo-dyrestudier bekræfter fundene i in vitro-forsøgene, nemlig at methylphenidat bevirker en generel øgning af niveauerne af dopamin og noradrenalin i centralnervesystemet.
Metabolismen af methylphenidat består primært af hydrolyse, hvor estergruppen kløves. Dermed dannes metabolitten ritalinsyre. Hydrolysen er katalyseret af enzymet carboxylesterase 1 (CES1), der primært findes i leveren.
De mest hyppige bivirkninger for methylphenidat er hovedpine, søvnbesvær, nervøsitet, mavesmerter, nedsat appetit og forstoppelse. Disse bivirkninger ses mest i den indledende fase af behandlingen og er typisk forbigående.Andre mere sjældne bivirkninger er palpitationer, nervøsitet, mundtørhed, vægttab, kvalme og irritabilitet.Methylphenidat kan forværre symptomerne ved skizofreni og andre psykotiske lidelser, og stoffet er derfor kontraindiceret hos patienter med skizofreni, personlighedsforstyrrelser, bipolar affektiv sindslidelse eller mani.
På grund af methylphenidats sympatomimetiske egenskaber, der fører til en gennemsnitlig øgning i blodtryk og puls på hhv. 1-4 mm Hg og 3-8 slag pr. minut, har der været mistanke om, at behandling med stoffet kan medføre en øget risiko for pludselig hjertedød eller andre alvorlige kardiovaskulære hændelser.I februar 2006 stemte rådgivningsudvalget for lægemiddelsikkerhed og risikohåndtering i den amerikanske fødevare- og lægemiddelforvaltning (FDA) om, hvorvidt lægemidler med methylphenidat skulle forsynes med den stærkeste advarsel der findes for medicin i USA, den såkaldte "Black Box"-advarsel. Udvalget stemte otte for og syv imod. Ved et efterfølgende møde i det pædiatriske rådgivningsudvalg i FDA blev det besluttet ikke at følge dette råd, baseret på at studier ikke har kunnet påvise en øget risiko for pludselig hjertedød hos mennesker uden eksisterende hjerteproblemer. Derudover fandtes der allerede en advarsel på pakningerne om, at forsigtighed skal udvises ved behandling af børn med kendte hjerteproblemer.Flere studier har undersøgt hyppigheden af hjerteproblemer hos børn og unge i behandling med stimulerende midler. Nogle studier har kunnet påvise en øget risiko, som dog kan bortforklares ved studiernes metodologiske svagheder. Nyere, større studier har ikke kunnet påvise en øget risiko for alvorlige hjertetilfælde hos personer i behandling med stimulerende midler ift. kontrolgrupper.Medicin.dk påpeger dog, at methylphenidat bør anvendes med forsigtighed hos personer med hjerte-kar-sygdomme eller familiær disposition herfor.
Der har været bekymringer om, at methylphenidat fører til en reduktion i væksthastighed hos børn. Studier har vist, at væksthastigheden i behandlingsperioden midlertidigt er en smule nedsat, men at kroppen senere kompenserer for dette, og at børnene når samme højde som ikke-behandlede børn.
Methylphenidat er i gruppe S6b (stimulerende stoffer) på Anti Doping Danmarks dopingliste. Dette betyder, at påvisning af methylphenidat hos alle idrætsudøvere ifm. konkurrencer medfører udelukkelse fra alle trænings- og konkurrenceaktiviteter samt et hvilket som helst ulønnet eller lønnet hverv inden for Danmarks Idræts-Forbund, medlemsorganisationer og foreninger.Dog kan der søges om lægepåtegnet dispensation, kaldt Therapeutic Use Exemption (TUE), fra disse regler.Lægemiddelpakninger med methylphenidat forsynes med rød advarselstrekant, som betyder at "forsigtighed tilrådes ved bilkørsel og maskinbetjening".
Da methylphenidat bevirker en øgning af dopamin-niveauerne i hjernen, kan indtagelse af stoffet føre til eufori, og der eksisterer derfor en risiko for misbrug. I den kliniske anvendelse af methylphenidat administreres stoffet peroralt. Ved peroral indgift forekommer en langsom stigning i dopamin-niveauerne, som ikke i væsentlig grad udløser eufori. Derimod medfører intravenøs eller intranasal indgift af methylphenidat en hurtigere og kraftigere stigning i dopamin, og disse administrationsveje er derfor langt mere tilbøjelige til at udløse eufori.Ved misbrug af methylphenidat bliver tabletter også typisk knust og enten sniffet eller opløst i væske og injiceret. Større perorale doser af methylphenidat kan dog også udløse eufori. Da syntesen af methylphenidat ikke er ukompliceret, er kilden for misbrugere primært diversion af lægemidlet i stedet for ulovlig syntese. Enkelte case-rapporter, hvor methylphenidat har været misbrugt intranasalt, angiver misbrugsdoser i området 60-100 mg. Misbrugere der søger eufori foretrækker intravenøs eller intranasal administration, mens misbrugere der søger den udholdenhedsøgende og opkvikkende effekt foretrækker peroral administration.
På grund af methylphenidats misbrugspotentiale har stoffet udleveringsbestemmelse AP4, hvilket vil sige, at det er omfattet af §4 i receptbekendtgørelsen og derfor kun må udleveres én gang efter samme recept, at lægens CPR-nummer skal påføres recepten, samt at alle ordinationer og udleveringer af lægemidlet overvåges af Sundhedsstyrelsen.Methylphenidat er på liste B i bekendtgørelsen om euforiserende stoffer og må derfor kun benyttes til medicinske og videnskabelige formål.
Der har været en række kontroverser om behandling med stimulerende midler som methylphenidat.
Forbruget af methylphenidat har været kraftigt stigende siden 1990'erne i den vestlige verden og Danmark er ingen undtagelse i denne henseende. F.eks. udgav Sundhedsstyrelsen i 2010 en rapport, der viste at antallet af personer i Danmark i behandling med medicin mod ADHD tidobledes over perioden 2000-2009. Rapporten viste også at det gennemsnitlige forbrug pr. person var steget og konkluderede at:
"En betydelig stigning ud over de aktuelle 2,2 % i andelen af drenge i aldersgruppen 10-19 år, som behandles medicinsk, forekommer ikke rationelt. Forbruget i denne gruppe bør i særdeleshed følges tæt. Forbruget blandt piger i aldersgruppen 10-19 år afspejler næppe forekomsten af tilstanden, hvorfor en yderligere stigning i forbruget i denne gruppe ikke kan udelukkes. Det stigende forbrug blandt voksne afspejler den øgede opmærksomhed omkring tilstanden også hos voksne. Forbruget i denne gruppe bør ligeledes følges tæt og potentialet for misbrug haves in mente. Stigningen i den gennemsnitlige dosis per år kan afspejle færre/kortere behandlingspauser og/eller anvendelse af større doser. Begge forhold er ikke nødvendigvis rationelle. Methylphenidat anvendes i udstrakt grad som førstevalg, hvilket er rationelt. Der anvendes i stor udstrækning depotformulering af methylphenidat, hvilket også er rationelt".Denne udvikling har fået meget opmærksomhed i medierne. Bl.a. har det i Dagbladet Information været fremhævet at:
"Et stigende antal syge og medicinerede børn kan umuligt være et samfundsmæssigt sundhedstegn, og inflationen i ADHD-diagnose og -medicin kan ikke alene forklares med bedre diagnosticeringsredskaber og længere tids medicinering. Det handler bl.a. også om børneliv, om diagnosens betydning i forhold til anerkendelse, sociale ydelser og om patologisering af livsproblemer. Sidst men ikke mindst handler det om medicinkultur."Senere studier har dog vist at det stigende antal af personer i medicinsk behandling for ADHD er stagneret de seneste to år, både ift. incidens og prævalens.

For alternative betydninger, se Mexico (flertydig). (Se også artikler, som begynder med Mexico)Mexico (spansk: México), officielt De Forenede Mexicanske Stater (spansk: Estados Unidos Mexicanos), er et land i det sydlige Nordamerika. Det grænser op til USA mod nord, Stillehavet mod syd og vest, Guatemala, Belize og Det Caribiske Hav mod sydøst og Den Mexicanske Golf mod øst. Mexico er med sine to millioner kvadratkilometer det sjette største land i Amerika og det 13. største land i verden.Mexico er med et indbyggertal på 120 millioner det 11. folkerigeste land i verden og det andet folkerigeste land i Latinamerika. Det er det største spansktalende land i verden. Mexico er en forbundsstat bestående af 31 delstater og et føderalt territorium. Sidstnævnte udgøres af landets hovedstad og største by, Mexico By. Af andre vigtige byer bør Guadalajara, León, Monterrey, Puebla, Toluca og Tijuana nævnes.
Mexico er en af civilisationens syv vugger. Området har været beboet siden 8000 f.Kr. og var i præcolumbiansk tid hjemsted for mange højtudviklede mesoamerikanske civilisationer, bl.a. olmekerne, toltekerne, Teotihuacán, zapotekerne, mayaerne og aztekerne. I 1521 erobrede og koloniserede spanierne det nuværende Mexico fra deres base i byen Tenochtitlán. Mexico var i de næste tre århundreder underlagt Vicekongedømmet Ny Spanien, men rev sig 1821 løs i forbindelse med Mexicos Uafhængighedskrig. Tiden umiddelbart efter uafhængigheden var præget af økonomisk ulighed og politisk uro. Under Den Mexicansk-Amerikanske Krig (1846-48) mistede Mexico store dele af sit territorium til USA. Det 19. århundrede var præget af to krige mod Frankrig, en borgerkrig, to kejserrige og et diktatur. Diktaturet blev væltet under Den Mexicanske Revolution i 1910, der kulminerede med indførelsen af en demokratisk forfatning i 1917. 
Mexico har verdens 15. største økonomi. Landet er økonomisk set stærkt knyttet til de andre NAFTA-lande, primært USA. I 1994 blev Mexico som det første land i Latinamerika optaget i OECD. Mexico kan med stor sandsynlig blive verdens femte eller syvende største økonomi i 2050. Det er en latinamerikansk regionalmagt og en international mellemmagt, og ifølge flere analytikere en potentiel stormagt. På grund af landets rige kulturhistorie, er Mexico det land i Amerika, som har flest lokaliteter optaget på UNESCO’s Verdensarvsliste. På verdensplan ligger det på en syvendeplads. Mexico er et af kun 17 lande, der har en ekstremt høj grad af naturlig biodiversitet. I 2016 var det med over 35 millioner turister det ottende mest besøgte land i verden. Mexico er bl.a. medlem af FN, WTO, G8+5, G20 og Stillehavsalliancen. 
Mexico var hjemsted for flere avancerede indianske civilisationer som mayaerne og aztekerne. Spaniernes ankomst i det tidlige 16. århundrede og deres sejr over aztekerne i 1521 var begyndelsen til Mexicos kolonitid. Et ønske om uafhængighed fra Spanien førte til en lang krig, der endte med uafhængighed i 1821. Efter uafhængigheden blev territoriet langsomt mindre. Landområder i det nordlige Mexico tabtes eller solgtes til USA (se den mexicansk-amerikanske krig). I 1860'erne led landet under Frankrigs besættelse. Den blev nedkæmpet af den mexicanske patriot Benito Juárez.
Porfirio Diaz' lange diktatur førte til den mexicanske revolution i 1910. Revolutionære styrker besejrede den føderale hær, men på grund af interne stridigheder var landet i konflikt i yderligere to årtier. Fra slutningen af revolutionen til udgangen af det 20. århundrede kontrollerede P.R.I. (Det Institutionelle Revolutionære Parti) landet 
Uddybende artikel Mexicos politik Forfatningen fra 1917 beskriver en føderal republik regeret af tre uafhængige dele: den udøvende, lovgivende og dømmende. Historisk er den udøvende del den dominerende, med beføjelser tildelt præsidentembedet, der bekendtgør og udfører lovene vedtaget af parlamentet, Unionskongressen eller Congreso de la Unión. 
Siden 1997 har parlamentet spillet en stigende rolle, da oppositionspartierne for første gang fik mange stemmer. Præsidenten lovgiver også efter beføjelse inden for visse økonomiske og finansielle områder med magt uddelegeret fra kongressen. Præsidenten vælges ved flertalsafstemning blandt den voksne befolkning i en seksårig periode og kan ikke genvælges. Der er ingen vicepræsident; hvis præsidenten afsættes eller afgår ved døden, vælger kongressen en provisorisk præsident.
Unionskongressen består af to kamre: senatet (Cámara de Senadores) og de deputeredes kammer (Cámara de Diputados). Fortløbende genvalg er på nuværende tidspunkt ikke tilladt, men politikerne valgt til Unionskongressen i 2018 bliver de første med mulighed for fremtidigt genvalg. Senatorer vælges for seks år, og deputerede for tre år. Senatets 128 pladser besættes ved en kombination af direkte valgte og proportionelle repræsentanter. I de deputeredes kammer (andenkammeret) vælges 300 af de i alt 500 deputerede direkte som de eneste repræsentanter for deres distrikter, mens de 200 andre vælges ved en tilpasset form for proportional repræsentation fra fem valgregioner. De 200 proportionelle repræsentanters pladser blev oprettet for at hjælpe mindre partier med at blive valgt ind i kammeret.
Uddybende artikel Mexicos staterMexico er opdelt i 31 stater (estados) og et føderalt distrikt (Distrito Federal), som er hjemsted for hovedstaden Mexico City.
Uddybende artikel Mexicos geografiMexico grænser op til to store have, Stillehavet (med Cortezhavet mellem hovedlandet og den Californiske Halvø) i vest og i øst den Mexicanske Golf og det Caribiske Hav der fører til Atlanterhavet. Her er der kystnære stepper, mens resten af Mexico består af højdedrag og barske bjerge, blandt andre vulkaner, hvoraf den højeste er Pico de Orizaba på 5.700 meter.
Terrænet og klimaet varierer fra ørken mod nord til tropisk regnskov mod syd. Mexicos største floder er Rio Grande (der blandt mexicanerne er kendt som Rio Bravo), Grijalva, Balsas og Yaqui.
Mexico har en fri markedsøkonomi med en blanding af moderne og forældet industri og landbrug, i stigende grad domineret af den private sektor. Antallet af statsejede virksomheder i Mexico er faldet fra mere end 1.000 i 1982 til færre end 200 i 1999. Præsident Ernesto Zedillo Ponce de Leóns administration fortsatte med at privatisere og udvide konkurrencen inden for havne, jernbaner, telekommunikation, elektricitet, distribution af naturgas og lufthavne, som blev iværksat af hans forgængere Miguel de la Madrid og Carlos Salinas de Gortari.
En stærk eksportsektor fungerede som stødpude for den økonomiske nedtur i 1995 og førte til reetableringen i 1996-1999. Privatforbrug blev vækstens største drivkraft, fulgt af stigende beskæftigelse og højere lønninger. Mexico har stadig behov for at løse mange strukturelle problemer, mens landet kæmper for at modernisere sin økonomi og højne levestandarden. Indtægtsfordelingen er meget ujævn, idet de 20 procent, der tjener mest, står for 55 procent af indtægterne.
Efter en 6,9 procents vækst i 2000, faldt bruttonationalproduktet 0,3 procent i 2001, med USA's faldende vækst som den primære årsag. Positiv udvikling i 2001 var blandt andet et fald i inflationen til 6,5 procent, et stort fald i renteindtægter og en stærk peso, som vandt fem procent mod USA's dollar. Handlen med USA og Canada er tredoblet siden NAFTA blev oprettet i 1994. Mexico prøver at få lignende handelsaftaler med de fleste latinamerikanske lande, og har underskrevet en frihandelsaftale med EU, der placerer 90 procent af handlen under frihandelsaftaler og mindsker landets afhængighed af USA.
Mexicos valuta er Peso. Landets største bank mht. indskud er BBVA Bancomer, der blev stiftet i 1932.
Uddybende artikel Mexicos demografiMexico er det spansk-talende land i verden, som har flest indbyggere og har den næststørste befolkning i Latinamerika efter det portugisisk-talende Brasilien. Landet er overvejende romersk-katolsk (89 procent), med omkring 6 % tilhørende forskellige protestantiske trosretninger, mens de resterende fem procent enten tilhører andre mindre religioner eller ikke er tilknyttet en religion.
De almindeligste dødsårsager er hjerte-kar-sygdomme, drab og ulykker samt kræft. Malaria findes udbredt i dele af landet. Sundhedsvæsenet er bedst udbygget i byområderne. Luftforureningen i Mexico City udgør et betydeligt helbredsproblem.
Inden man rejser til Mexico anbefales det at få en vaccination mod Difteri-Stivkrampe og Hepatitis A. Malaria er en risiko i områder i Chihuahua, Chiapas, Durango, Nayarit, Oaxaca og Sinaloa. I disse områder anbefales det at tage Malaria-forebyggende piller.
Mexicos litteratur har navne som som nobelpristageren Octavio Paz og Laura Esquivel, som har haft succes med bogen Como agua para chocolate (Hjerter i chili). 
"El Mariachi" og mexicansk folkemusik Dansk side om den mexicanske spillemand og mexicansk national identitet
Ikke at forveksle med Michael Fox.Michael J. Fox OC (født Michael Andrew Fox den 9. juni 1961 i Edmonton i Alberta i Canada) er skuespiller, forfatter, komiker, producer og aktivist. Med en film- og tv-karriere fra sidst i 1970'erne har Fox spillet 
Alex P. Keaton fra Blomsterbørns børn (1982-1989) (han fik både en Emmy Awards og en Golden Globe Award for den)
Mike Flaherty fra Spin City (1996-2000) belønnet med en Emmy, tre Golden Globes og to Screen Actors Guild Awards.Fox blev diagnostiseret med Parkinsons sygdom i 1991, men afslørede det først i 1998. I 2000 blev symptomerne værre, og han måtte trappe ned. Han støtter nu forskningen for at finde en kur mod sygdommen. Det fik ham til at oprette The Michael J. Fox Foundation, og derfor udnævnte det svenske Karolinska Institut ham den 5. marts 2010 til dr. honoris causa.Fra 2000 har Fox hovedsagligt arbejdet med at lægge stemme til forskellige tegnefilmsfigurer i film som Stuart Little og Atlantis: Det forsvundne rige og med mindre biroller i tv-serier som  Boston Legal, The Good Wife og Scrubs. Han har også skrevet tre bøger: Lucky Man: A Memoir (2002), Always Looking Up: The Adventures of an Incurable Optimist (2009) og A Funny Thing Happened on the Way to the Future: Twists and Turns and Lessons Learned (2010). Han blev ridder af Order of Canada den 27. maj 2011 for sit opsøgende arbejde for at skaffe penge.
Michael Andrew Fox blev født i Edmonton i Alberta i Canada som søn af skuespillerinde og kontorassistent Phyllis ([født Piper) og William Fox, politibetjent og medlem af Canadian Forces. Familien Fox boede i flere byer i Canada pga. faderens arbejde. Familien endte med at flytte til en forstad til Vancouver i British Columbia, da faderen gik på pension i 1971. Fox bor i Vancouver. Fox gik på Burnaby Central Secondary School, og et teater blev opkaldt efter ham i Burnaby South Secondary.
Fox medvirkede i den canadiske tv-serie Leo and Me som 15-årig, og tre år efter flyttede han til Los Angeles for at fremskynde sin skuespillerkarriere. Kort efter sit bryllup besluttede han at flytte tilbage til Vancouver. Fox var et af de fire medlemmer af Leo and Me-castet og crewet, som fik Parkinsons. Det var et usædvanligt højt antal tilfælde, og det førte til en undersøgelse af miljømæssige faktorer omkring settet, der kunne have haft indvirkning på sygdommens udbrud blandt tv-seriens medvirkende.Fox blev opdaget af produceren Ronald Shedlo og fik amerikanske tv-debut i filmen Letters from Frank som "Michael Fox". Han ville fortsætte under det navn, men det var umuligt, da en anden Michael Fox, en pensioneret skuespiller, var registreret i Screen Actors Guild, som ikke tillader to personer af samme navn i registret for at undgå kreditionstvetydigheder. Som han forklarer i sin biografi Lucky Man: A Memoir og i interviews, blev han nødt til at finde på et andet navn. Han kunne ikke lide lyden af "Andrew" eller "Andy" Fox, så han besluttede at få et nyt initial, og det blev et "J" som en hyldest til skuespilleren Michael J. Pollard.
Fox' første spillefilmsroller var i Midnight Madness (1980) og Class of 1984 (1982) blev begge krediteret Michael Fox. Kort tid efter begyndte hans karriere som den "unge republikaner" Alex P. Keaton i tv-serien Blomsterbørns børn, som kørte i syv sæsoner på NBC, fra 1982 til 1989. Fox fik kun rollen, eftersom skuespillerkollegaen Matthew Broderick ikke havde tid. Blomsterbørns børn blev solgt til tv-stationen med sloganet "Moderne forældre, gammeldags børn",  hvor meningen oprindeligt var, at forældrene skulle være hovedpersonerne i serien. Men den positive reaktion over for Fox' optræden gjorde, at han blev hovedpersonen efter seriens fjerde afsnit. Da serien var mest populær, tiltrak den en tredjedel af Amerikas seere hver uge. Fox vandt tre Emmy-awards for Blomsterbørns børn i 1986, 1987 og 1988. Han vandt også en Golden Globe Award i 1989.
En af seriens producere, Brandon Tartikoff, syntes ikke, at Fox var lige så god som dem, der spillede hans forældre i serien, og prøvede at få ham erstattet med en anden. Tartikoff sagde angiveligt, at "dette var ikke et ansigt, man nogensinde ville finde på en madkasse". Efter sin succes gav Fox Tartikoff en madkasse med inskriptionen "Til Brandon, den er til at putte dine fordomme ned i. Kærlig hilsen Michael J. Fox". Tartikoff beholdt madkassen på sit kontor resten af sin tid på NBC.Mens indspilningerne til Blomsterbørns børn kørte, mødte Fox sin fremtidige kone, Tracy Pollan, som Alex' kæreste Ellen. Da Fox forlod tv-serien Spin City, indeholdt hans sidste afsnit i serien tallige hentydninger til Blomsterbørns børn: Michael Gross (som spillede Alex' far Steven) portrætterede Mike Flaherty' (Fox') terapeut, og der er en reference til karakter uden for skærmen kaldet "Mallory". Også da Flaherty bliver miljølobbyist i Washington D.C., møder han en konservativ senator fra Ohio ved navn Alex P. Keaton, og i et afsnit spiller Meredith Baxter (som spiller Alex' mor Elyse i Blomsterbørns børn) Flahertys mor.
Tilbage til fremtiden fortæller historien om Marty McFly (Fox), en teenager som ved et tilfælde bliver sendt tilbage i tiden fra 1985 til 1955. Han møder sine forældre i high school og tiltrækker sig ved et tilfælde sin mors kærlige opmærksomhed. Marty må reparere skaden og få sine forældre til at forelske sig i hinanden igen samtidig med at finde en vej tilbage til 1985. Instruktøren Robert Zemeckis ville oprindeligt have Fox til at spiller Marty, men Gary David Goldberg, skaberen af Blomsterbørns børn, som Fox arbejdede på samtidig, forbød Zemeckis bare at nærme sig Fox, fordi han, grundet Meredith Baxters barselsfravær, mente, at Fox' karakter Alex P. Keaton skulle bære hele serien i hendes fravær. Eric Stoltz var castet, og han var allerede nået halvvejs i optagelserne, da Robert Zemeckis ikke syntes, at Stoltz var den rigtige type til at udleve filmens humor. Zemeckis udskiftede hurtigt Stoltz med Fox, hvis skema var blevet mere åbnet, efter Meredith Baxter vendte tilbage til serien. Under optagelserne skulle Fox øve til Blomsterbørns børn fra 10-18 og derefter skynde sig til settet for Tilbage til fremtiden, hvor han skulle øve og optage til kl. 2:30 om natten. Dette skema kørte i to fulde måneder. Tilbage til fremtiden var både en rost og kritiseret succes. Filmen lå otte uger i træk som nr. 1 på indtægtslisterne i USA i 1985 og tjente i alt over 1.9 mia. Variety roste de medvirkende og mente, at Fox og Lloyd besjælede Marty og Doc Browns venskab, så der blev skabt en lighed til venskabet mellem Kong Arthur og Merlin. To efterfølgere fulgte, Tilbage til fremtiden II og Tilbage til fremtiden III, som blev udgivet i hhv. 1989 og 1990.
Under og straks efter Tilbage til fremtiden-trilogien medvirkede Fox i Teen Wolf (1985),  Light of Day (1987), The Secret of My Success (1987), Bright Lights, Big City (1988) og De kaldte os helte (1989).
I The Secret of My Success spiller Fox en kandidat fra Kansas State University, som flytter til New York City, hvor han bliver finansmand. Filmen indbragte 556 mio. kr. verden over. Roger Ebert fra The Chicago Sun Times skrev, at "Fox giver et ret desperat center for filmen. Det kan ikke have været sjovt for ham at skulle følge filmens vilkårlige humørsvingninger fra sitcom til fald-på-halen-komedie og fra sexfarcer til badeværelsesslagsmål".I Bright Lights, Big City spiller Fox en fakta-tjekker for et blad i New York, som tilbringer sine nætter med at feste, drikke og tage stoffer. Filmen modtog blandede anmeldelser fra bl.a. Hal Hinson, der i The Washington Post kritiserer Fox ved at sige, at "han var den forkerte skuespiller til jobbet". Imens priser Roger Ebert skuespillerens optræden: "Fox har en meget central rolle (han har en lang fulddrukken monolog, som er noget af det bedste han nogensinde har lavet i en film)". Under optagelserne til Bright Lights, Big City blev Michael genforenet med sin on-screen-kæreste Tracy Pollan fra Blomsterbørns børn.
Fox medvirkede i De kaldte os helt, et krigsdrama om Vietnamkrigen, side om side med Sean Penn. De kaldte os helte blev ikke et hit, men Fox, der spillede en menig, der tjente i Vietnam, modtog gode anmeldelser for sin optræden. Don Willmott skrev på en filmkritikwebside: "Fox, kun 1 år efter Blomsterbørns børn-seriens fjollethed, tager nu imod skuespillerkunstens udfordringer og bliver filmens moralske stemme og deler scener med den altid skræmmende Penn".I 1991 medvirkede han i Doc Hollywood, en romantisk komedie om en talentfuld læge, som beslutter at blive plastikkirurg. Mens han flytter fra Washington D.C. til Los Angeles, Californien møder han en anden læge i en lille sydlig by. Michael Caton-Jones, fra Time Out, beskriver Fox' optræden i filmen som "hans allerbedste". The Hard Way blev også udgivet i 1991, hvor Fox spiller en undercover skuespiller i lære hos en politibetjent, der bliver spillet af James Woods. Fra 1992 til 1996, fortsatte han med at lave talrige film, såsom For pengenes skyld (1993), Life With Mikey (1993) og Greedy (1994). Fox spillede derefter små biroller i det politiske drama The American President (1995) og komedien Mars Attacks! (1996).Hans sidste store filmrolle var i The Frighteners (1996). The Frighteners fortæller historien om Frank Bannister (Fox), en arkitekt som udvikler psysiske egenskaber, der gør ham i stand til at se, høre og kommunikere med spøgelser. Efter at have mistet sin kone bruger han sine nye egenskaber til at narre penge fra kunder med sin "spøgelsesjagt"-forretning. Men så kommer en massemorder fra Helvede og tilskynder Frank i at undersøge denne overnaturlige tilstedeværelse. Fox' optræden modtog kritisk ros, Kenneth Turan fra The Los Angeles Times skrev: "Filmens skuespillere er alle tilfredsstillende. Både Fox, i hans mest succesfulde rolle længe, og Alvarado, som mere ligner Andie MacDowell i filmen, har ingen besvær med at få den maniske ånd ud af tingene".Fox har også lagt stemme til forskellige tegnefilmsfigurer, bl.a. til Stuart Little i Stuart Little-filmen og dennes efterfølger Stuart Little 2, begge film var baseret på den populære bog af E. B. White. Han har også lagt stemme til den amerikanske bulldog Chance i Homeward Bound: The Incredible Journey og dennes efterfølger Homeward Bound II: Lost in San Francisco, samt lagt stemme til Milo Thatch i den amerikanske udgave af Atlantis: Det forsvundne rige.
Spin City kørte fra 1996 til 2002 på den amerikanske tv-kanal ABC. Serien var baseret på en fiktiv lokal regering, der styrede New York. Oprindeligt med Fox til at spille Mike Flaherty, en Fordham Law School-dimittend, der tjener som viceborgmester i New York. Fox vandt en Emmy-award for Spin City i 2000, tre Golden Globe Awards i hhv. 1998, 1999 og 2000 og to Screen Actors Guild Awards i 1999 og 2000. Mens tredje sæson af Spin City kørte, fortalte Fox seriens cast og crew, at han led af Parkinsons. Mens fjerde sæson kørte, annoncerede han, at han ville trække sig fra serien for at få mere tid med sin familie. Han annoncerede dog, at han havde planlagt at fortsætte med at være skuespiller, og at han ville medvirke som gæstestjerne i Spin City, hvilket skete tre gange inden seriens sidste afsnit. Efter at have forladt serien blev han erstattet af Charlie Sheen, som spillede karakteren Charlie Crawford. Der blev alt i alt optaget 145 afsnit. Fox medvirkede også som executive producer, mens han arbejdede på serien, sammen med co-skaberne Bill Lawrence og Gary David Goldberg.I 2004 gæstemedvirkede Fox i to afsnit af komedie-dramaserien Scrubs som Dr. Kevin Casey, en kirurg der lider alvorligt af OCD. Serien var skabt af Spin City-skaberen Bill Lawrence. I 2006 medvirkede Fox i et afsnit af Boston Legal som en lungekræftspatient. Producerne gjorde hans rolle til en tilbagevendende karakter i tredje sæson, begyndende med sæsonpremieren. Fox blev nomineret til en Emmy Award for bedste gæsteoptræden. I 2009 medvirkede han i fem afsnit af tv-serien Rescue Me, som indbragte ham en Emmy i kategorien Outstanding Guest Actor in a Drama Series.Siden 2000 har Fox udgivet tre bøger, Lucky Man: A Memoir (2002), Always Looking Up: The Adventures of an Incurable Optimist (2009) og A Funny Thing Happened on the Way to the Future: Twists and Turns and Lessons Learned (2010). I 2010 vendte Fox tilbage til tv som gæstestjerne i det amerikanske tv-drama The Good Wife. Fox vendte tilbage til The Good Wife i afsnit 13, hvor han spiller en advokat, som udnytter sin sygdom til blandt andet at skaffe sympati fra nævningene.
Fox deltog i de Olympiske Vinterlege-afslutningsceremonien i Vancouver, Canada og fremsagde nogle underholdende monologer sammen med William Shatner og Catherine O'Hara i "I am Canadian"-delen af showet.Sammen med Tatjana Patitz medvirkede Fox i Carl Zeiss AG-kalenderen fra 2011, fotograferet af Bryan Adams i New York City i sommeren 2010.
Fox giftede sig med skuespillerinden Tracy Pollan den 16. juli 1988 på West Mountain Inn i Arlington, Vermont. Parret har fire børn: Sam Michael (født 30. maj 1989), tvillingerne Aquinnah Kathleen og Schuyler Frances (født 15. februar 1995) og Esmé Annabelle (født 3. november 2001). Fox er både canadisk og amerikansk statsborger. Den 28. februar 2010 medvirkede Fox i en lethjertet del af de Olympiske Vinterlege 2010-afslutningsceremonien, som fandt sted i Vancouver, Canada, hvori han udtrykte, hvor stolt han var over at være canadier. Den 4. juni 2010 beærede byen Burnaby i British Columbia, Fox ved at give ham Freedom of the City.
Fox begyndte at have symptomer på et tidligt stadie af Parkinsons sygdom i 1990, mens optagelserne til filmen Doc Hollywood var i gang, til trods for at han først fik den endelige diagnose året efter. Efter at være blevet diagnosticeret begyndte Fox at drikke mere, end hvad han før havde gjort. Han søgte hjælp og fik behovet for at drikke helt stoppet. I 1998 besluttede Fox at fortælle offentligheden om sin sygdom, og siden har han været en stærk forkæmper for forskning af Parkinsons. Hans fond The Michael J. Fox Foundation blev skabt for at støtte enhver lovende forskning, der kunne føre til en kur mod Parkinsons, hovedsagligt med fokus på stamcelleforskning.Fox styrer sine Parkinsons-symptomer med medicinen Sinemet, og i 1998 fik han foretaget en thalamotomi.I sin biografi Lucky Man skrev Fox, at han valgte ikke at tage sin medicin før sin vidneforklaring foran Senatets Appropriations Subcommittee i 1998: "Jeg har taget et bevidst valg ved at optræde foran rådet uden medicin. Jeg mener, at denne vidneforklaring vedrørende sygdommens effekter og denne desperate følelse af svigt, vi som sygdomsramte føler, kræver at blive set, førend det kan forstås. For folk som aldrig har set mig sådan her før, kan forvandlingen være chokerende". Hans første bog, Lucky Man, fokuserede på, at han efter syv års benægtelse af sygdommen nu startede Michael J Fox-fonden, stoppede med at drikke og blev en forkæmper for Parkinsons-lidende.I april 2002 forklarede Fox i et NPR-interview, hvad han gør, hvis han får symptoner under interviews: "Faktisk, har jeg, for at være på den sikre side, måske taget for meget medicin, og det som folk nogle gange i interviews ser af rystelser, har egentlig kun været en reaktion af medicinen. Fordi hvis jeg har Parkinsons symptomer, er det ofte svært at tale. Det kan udarte sig i usammenhængende tale, og det er svært at sidde stille, svært ikke at rykke sig rundt. Du ved, symptomerne er forskellige, og jeg vil hellere lide af rystelser ... den form for vrikken og den slags bevægelser foretrækker jeg faktisk, frem for andre Parkinsons- symptomer. Så det er, hvad jeg generelt gør ... Jeg har ingen, du ved, problemer med andre Parkinsons-symptomer i nogle af de omtalte interviews, fordi jeg plejer at sikre mig, at jeg har nok Sinemet i mit system og, i nogle tilfælde, for meget. Men sådan foretrækker jeg det. Interviewssituationer afspejler ikke, hvordan jeg er i hverdagen. Der kommer en masse Parkinsons-ramte hen til mig hver dag og siger: 'Du tager al for meget medicin.' Jeg svarer, 'Nå, men prøv du at sidde over for Larry King og se, om du vil risikere noget."
I 2006 medvirkede Fox i reklamekampagne for Claire McCaskill, der udtrykker hendes støtte til stamcelleforskning. I reklamen viser Fox tydeligt Parkinsons medikationens effekter. "Som du måske ved, går jeg meget op i stamcelleforskning. I Missouri kan du stemme på Claire McCaskill, som deler mine forhåbninger om en kur. Uheldigvis modarbejder Senator Jim Talent at øge stamcelleforskningen. Senator Talent har endda villet kriminalisere den videnskab, der giver os håb. De siger, at al politik er lokal, men det er ikke altid sådan. Hvad du gør i Missouri, betyder noget for millioner af amerikanere, amerikanere som mig". The New York Times kaldte reklamen "en af de mest magtfulde og omtalte politiske reklamer i årevis" og opinionsundersøgelser indikerer, at reklamen havde en statistisk signifikant indvirkning på den måde, vælgerne stemte.Fox' anden bog Always Looking Up: The Adventures Of An Incurable Optimist beskriver hans liv fra 1999 til 2009, hvor meget af bogen er centreret om, hvordan Fox kom i gang med at støtte stamcelleforskning. Den 31. marts 2009 medvirkede Fox i The Oprah Winfrey Show med Dr. Oz for at diskutere sin sygdom, sin bog, samt sin familie og et primetime-special-afsnit blev sendt 7. maj 2009 (Michael J. Fox: Adventures of an Incurable Optimist).Fox' arbejde gjorde ham til en af de 100 personer "hvis magt, talent eller moral ændrer verden" i 2007 af Time magazine. Den 5. marts 2010 modtog Fox en æresdoktorgrad i medicin fra Karolinska Institutet i Sverige for hans bidrag til forskning af Parkinsons. Han har også modtaget en æresdoktorgrad fra University of British Columbia.
Canada's Walk of Fame2000: Indsat, Canada's Walk of FameHollywood Walk of Fame2002: Stjerne på Walk of Fame – 7021 Hollywood BlvdEmmy Awards1985: Nomineret, Outstanding Supporting Actor in a Comedy Series – Family Ties
2009: Vandt, Outstanding Guest Actor in a Drama Series – Rescue MeGolden Globe Awards1986: Nomineret, Best Performance by an Actor in a TV-Series – Comedy/Musical – Family Ties
1986: Nomineret, Best Performance by an Actor in a Motion Picture – Comedy/Musical – Back to the Future
1987: Nomineret, Best Performance by an Actor in a TV-Series – Comedy/Musical – Family Ties
1989: Vandt, Best Performance by an Actor in a TV-Series – Comedy/Musical – Family Ties
1997: Nomineret, Best Performance by an Actor in a TV-Series – Comedy/Musical – Spin City
1998: Vandt, Best Performance by an Actor in a TV-Series – Comedy/Musical – Spin City
1999: Vandt, Best Performance by an Actor in a TV-Series – Comedy/Musical – Spin City
2000: Vandt, Best Performance by an Actor in a TV-Series – Comedy/Musical – Spin CityScreen Actors Guild Awards1999: Vandt, Outstanding Performance by a Male Actor in a Comedy Series – Spin City
2000: Vandt, Outstanding Performance by a Male Actor in a Comedy Series – Spin CitySaturn Awards1985: Vandt, Best Actor – Back to the FuturePeople's Choice Awards1997: Vandt, Favorite Male Performer in a New Television SeriesSatellite Awards1997: Nomineret, Best Performance by an Actor in a Television Series – Comedy or Musical – Spin City
1998: Nomineret, Best Performance by an Actor in a Television Series – Comedy or Musical – Spin City
1999: Nomineret, Best Performance by an Actor in a Television Series – Comedy or Musical – Spin CityÆresdoktorgrader2008: Doctor of Fine Arts, honoris causa, New York University
2010: Honoris causa-doktorgrad, Karolinska InstitutetGrammy Awards2010: Vandt, Best Spoken Word Album – Always Looking Up: Adventures of An Incurable OptimistInfluential Canadian Expat Award2009: Givet "Most Influential Canadian Expat", Canadian Expat AssociationGoldene Kamera2011: Goldene Kamera für Lebenswerk (Lifetime Achievement Award), tysk film- og tv-pris
Always Looking Up: The Adventures of an Incurable Optimist (2009), ISBN 978-1401310165
A Funny Thing Happened on the Way to the Future: Twists and Turns and Lessons Learned (2010), ISBN 9781401323868

Michael Joseph Jackson (29. august 1958–25. juni 2009), med tilnavnet "Kongen af Pop" (engelsk: King of Pop), var en amerikansk musiker og en af de mest kommercielt succesrige entertainere. Hans unikke bidrag til musik og dans og hans privatliv, gjorde ham til en fremtrædende figur inden for populærkulturen i fire årtier.
Han er to gange optaget i Rock and Roll Hall of Fame, har flere rekorder i Guinness Rekordbog — deriblandt "Mest succesrige entertainer nogensinde" — 13 Grammy Awards, 13 singler som har ligget nr. 1 på hitlisten i USA, og et anslået samlet salgstal på over 750 millioner plader. Han var en betydelig filantropisk og humanitær sponsor af mange millioner dollars til 39 velgørenhedsorganisationer og skaffede også bidrag via sin egen Heal the World Foundation.
Jackson begyndte sin solokarriere i 1971, efter debut i 1964 som medlem af The Jackson 5. Hans album Thriller fra 1982 er det til dags dato bedst-sælgende album nogensinde, ligesom fire andre — Off the Wall (1979), Bad (1987), Dangerous (1991) og HIStory (1995) — ligger blandt de bedst-sælgende. Han gjorde en række avancerede dansetrin som robotten og moonwalk meget populære. Han er bredt anerkendt for at have ændret musikvideoen fra at være et reklameværktøj til en kunstform og videoerne til sange som "Billie Jean", "Beat It" og Thriller gjorde ham til den første afroamerikaner, der fik et stort antal fans via MTV.
Jacksons privatliv skabte en del polemik. Hans ændrende udseende kunne ses fra 1980'erne, og specielt ændringer af næseform og hudfarve skabte medieomtale. I 1993 blev han beskyldt for at have misbrugt børn, selv om der ikke fremkom nogle juridiske anklager. Han blev gift i 1994 og 1996 og fik tre børn, hvoraf et blev født af en rugemor. I 2005 blev han tiltalt og frifundet for beskyldninger om pædofili. Jackson døde af et hjertestop i en alder af 50 år den 25. juni 2009 i Los Angeles i Californien. Hans mindehøjtidelighed blev sendt direkte verden over.
Jackson blev født som det ottende af ni børn den 29. august 1958 i Gary, Indiana, en industriel forstad til Chicago, ind i en afroamerikansk familie. Hans mor, Katherine Esther Scruse, var troende Jehovas vidne og hans far, Joseph Walter "Joe" Jackson, var stålværksarbejder, som optrådte med et R&B-band kaldet The Falcons. Jackson havde tre søstre, Rebbie, La Toya og Janet, og fem brødre, Jackie, Tito, Jermaine, Marlon og Randy.Jackson havde et problemfyldt forhold til sin far. Jackson jr. har udtalt, at han blev fysisk og psykisk mishandlet ved at blive udsat for uophørlige prøver, blive pisket og at blive kaldt øgenavne, omend han mente, at faderens disciplin udgjorde grundlaget for den senere succes. Under et skænderi, genfortalt af Marlon, holdt Joseph ham med hovedet nedad i et ben mens han "bankede ham igen og igen med sin hånd, slog ham i ryggen og på bagdelen". Joseph kunne også finde på at spænde ben eller skubbe Jackson ind i vægge. En nat mens Jackson sov, kravlede Joseph ind i hans værelse igennem soveværelsesvindue og skreg, mens han bar en skræmmemaske. Han sagde, at han ønskede at lære børnene, at de ikke burde lade vinduet stå åbent, når de gik i seng. Jackson selv har senere udtalt, at han i flere år efter havde mareridt om at blive kidnappet fra sit værelse. Joseph bekræftede i 2003 at have pisket Jackson, mens han stadigvæk var barn.Første gang Jackson talte åbent om mishandlingen i sin barndom var i et interview med Oprah Winfrey, som blev sendt den 10. februar 1993. Han udtalte, at han ofte havde grædt af ensomhed og nogle gange ville kaste op, når han så sin far. I et interview med Martin Bashir sendt den 3. februar 2003 som Living with Michael Jackson, tildækkede han sit ansigt med hænderne og begyndte at græde, da han talte om mishandlingen som barn. Han huskede, at Joseph sad i en stol med et bælte i hånden, mens han og de øvrige søskende øvede sig og, at "hvis du ikke gjorde det på den rigtige måde, så ville han rive dig i stykker, virkelig komme efter dig".Jackson viste sit talent, da han som femårig optrådte foran sine klassekammerater ved en julesangaften. I 1964 kom han og Marlon med i Jackson Brothers — et band dannet af brødrene Jackie, Tito og Jermaine — som baggrundmusikere, der spillede conga og tamburin. Jackson begyndte senere at synge støttevokal og danse; som otteårig blev han og Jermaine forsangere, og gruppen skiftede navn til Jackson 5. Bandet turnerede meget i Midtvesten fra 1966 til 1968, og optrådte ofte i en række sorte klubber kendt som "the chitlin' circuit", hvor de ofte var åbningsband for stripteasesessioner eller anden voksenunderholdning. I 1966 vandt de en stor lokal talentkonkurrence med deres udgaver af Motown-hits og James Brown's "I Got You (I Feel Good)", med Michael i spidsen.Jackson 5 indspillede flere sange, deriblandt "Big Boy", hos det lokale pladeselskab Steeltown i 1967, og skrev kontrakt med Motown Records i 1968. Rolling Stone beskrev senere den unge Michael som "et vidunderbarn" med "overvældende musikalske evner" og, at han "hurtigt kom frem som den centrale trækning og forsanger." Gruppen satte en hitlisterekord, da dens fire første singler ("I Want You Back", "ABC", "The Love You Save" og "I'll Be There") blev nr. 1 på Billboard Hot 100. I løbet af Jackson 5's tidlige år påstod Motowns PR-afdeling, at Jackson var ni år gammel — to år yngre end han var — for at få ham til at fremstå sødere og mere tilgængelig.Fra 1972 udgav Jackson fire soloalbum gennem Motown, deriblandt Got to Be There og Ben, udgivet som en del af Jackson 5-franchisen, og skabte succesfulde singler såsom "Got to Be There", "Ben" og en genindspilning af Bobby Days "Rockin' Robin". Jackson 5's salgstal begyndte at dale i 1973, og bandmedlemmerne rasede over, at Motowns strikt og konstant nægtede dem at have kontrol over musikken, eller at komme med input. Selvom de fik flere top 40-hits, deriblandt top 5-discosinglen "Dancing Machine" og top 20-hittet "I Am Love", forlod Jackson 5 selskabet i 1975.
Jackson 5 underskrev kontrakt med CBS Records i juni 1975 og arbejdede dermed for Epic Records. Af juridiske årsager skiftede gruppen navn til The Jacksons. Efter navneskiftet fortsatte gruppen med at turnere internationalt og udsendte yderligere seks album mellem 1976 og 1984. Fra 1976 til 1984 var det Michael Jackson, der skrev de fleste af gruppens sange, bl.a. sange som "Shake Your Body (Down to the Ground)", "This Place Hotel" og "Can You Feel It".
I 1978 spillede Jackson fugleskræmslet i filmmusicalen The Wiz, der er en genfortælling af Troldmanden fra Oz. Quincy Jones arrangerede musikken til filmen og han indgik efterfølgende en aftale med Jackson om at producere hans soloalbum Off the Wall. I 1979 brækkede Jackson næsen under en avanceret danserutine. Hans efterfølgende rhinoplastik gik ikke helt som planlagt; han beklagede sig over åndedrætsproblemer. der ville have indvirkning på hans karriere. Han blev henvist til Dr. Steven Hoefflin, som udførte Jacksons anden rhinoplastik og efterfølgende operationer.Jones og Jackson producerede Off the Wall sammen. Blandt sangskriverne var Jackson, Heatwaves Rod Temperton, Stevie Wonder og Paul McCartney. Albummet blev udgivet i 1979, og var det første album, der havde fire top 10 hits i USA, deriblandt hitsinglerne "Don't Stop 'Til You Get Enough" og "Rock with You". Det blev nummer tre på Billboard 200 og solgte over 20 millioner eksemplarer på verdensplan. I 1980 vandt Jackson tre priser ved American Music Awards for sin solokarriere: 1) Favorite Soul/R&B Album, 2) Favorite Male Soul/R&B Artist og 3) Favorite Soul/R&B Single for "Don't Stop 'Til You Get Enough". Samme år vandt han også Billboard Music Awards for Top Black Artist og Top Black Album samt en Grammy Award for Best Male R&B Vocal Performance, også for "Don't Stop 'Til You Get Enough". På trods af dets kommercielle succes følte Jackson at Off the Wall skulle have gjort et langt større indtryk, og han var fast besluttet på at overgå forventningerne med sin næste udgivelse. I 1980 sikrede han sig musikindustriens højeste royaltyrate: 37 procent af indtægterne fra album.
I 1982 bidrog Jackson til historiebogen med sangen "Someone In the Dark" til filmen E.T.; pladen vandt en Grammy for Best Album for Children. Samme år udgav Jackson sit andet Epic-album, Thriller, som blev det mest kommercielt succesfulde album nogensinde. Albummet forblev i top 10 på Billboard 200 i 80 uger og i 37 af dem lå det på førstepladsen. Det var det første album, der havde syv Billboard Hot 100 top 10-singler, deriblandt "Billie Jean", "Beat It" og "Wanna Be Startin' Somethin'." Thriller blev certificeret for 28 millioner salg af RIAA, hvilket gav det dobbelt diamantstatus i USA. Det er det bedst-sælgende album nogensinde med 110 millioner eksemplarer solgt på verdensplan.
Jacksons advokat John Branca udtalte, at Jackson på det tidspunkt havde den højeste royaltyrate i musikindustrien: han fik cirka 2$ for hvert solgt album. Han fik også rekordstore indtægter fra salg af cd'er og The Making of Michael Jackson's Thriller, en dokumentar produceret af Jackson og John Landis. Dokumentaren, som var blevet finansieret af MTV, solgte over 350.000 eksemplarer på få måneder. Der blev også solgt diverse objekter, såsom dukker af Michael Jackson, som dukkede op i butikkerne i 1984 til en pris på 12$. Biografiforfatteren J. Randy Taraborrelli skriver, at "Thriller holdt op med at sælge som en fritidsgenstand — som et magasin, et legetøj, billetter til en hitfilm — og begyndte at sælge som en basisvare for husstande."Time beskrev Jacksons indflydelse på daværende tidspunkt som: "Stjerne af plader, radio, rockvideo. Et enmands-redningshold for musikbranchen. En sangskriver som sætter et årtis beat. En danser med de mest kunstfærdige føder på gaden. En sanger som skærer igennem alle grænser af smag og stil og også farve". The New York Times skrev at "i popmusikkens verden er der Michael Jackson og der er alle andre". Den 25. marts 1983 optrådte han live i tv-showet Motown 25: Yesterday, Today, Forever, både med Jackson 5 og alene, hvor han sang "Billie Jean". Hans optræden, som var første gang han brugte sin specielle dansestil moonwalk, blev set af over 47 millioner seere, og blev sammenlignet med Elvis Presleys og The Beatles' optrædener i The Ed Sullivan Show. The New York Times sagde, "Moonwalken, som han gjorde berømt, er en passende metafor for hans dansestil. Hvordan gør han det? Som en tekniker er han en stor illusionist, en ægte mimekunstner. Hans evne til at holde et ben straks når han glider, mens det andet bøjer og ser ud som om det gør, kræver perfekt timing."
Jacksons helbred blev ramt endnu en gang den 27. januar 1984. Mens han blev filmet til en Pepsi Cola-reklame, under opsyn af Philip Dusenberry, i Shrine Auditorium i Los Angeles, fik han andengradsforbrændinger i hovedbunden efter pyroteknikere ved et uheld satte ild i hans hår. Uheldet, som skete foran et fuldt hus af fans under en simuleret koncert, førte til at sympatien for Jackson strømmede ind. Jackson fik kort efter sin tredje rhinoplastik, og påbegyndte behandling for at skjule arrene i hans hovedbund. Pepsi fik sagen afgjort uden for retten, og Jackson donerede erstatningen på 1.500.000$ til Brotman Medical Center i Culver City, Californien, som nu har et "Michael Jackson Burn Center".
Den 14. maj 1984 blev han inviteret til Det Hvide Hus for at modtage en pris af USA's præsident Ronald Reagan for hans velgørenhedsstøtte til projekter, der hjælper folk med at komme sig over alkohol- og stofmisbrug. Jackson vandt otte priser ved Grammy-uddelingen samme år. I modsætning til senere album havde Thriller ikke en officiel turné til at promovere det, men Victory Tour i 1984, med The Jacksons som hovednavn, viste meget af Jacksons nye solomateriale for mere end to millioner amerikanere. Han donerede sin andel på 5 millioner dollar fra Victory Tour til velgørenhed. Han og Lionel Richie skrev i 1985 velgørenhedssinglen "We Are the World", som blev udgivet på verdensplan for at hjælpe fattige mennesker i USA og Afrika. Det blev en af verdens bedst-sælgende singler nogensinde, med næsten 20 millioner solgte eksemplarer og millioner af dollars doneret til nødhjælp.Mens han arbejdede med Paul McCartney på de to hitsingler "The Girl Is Mine" (1982) og "Say Say Say" (1983), blev parret gode venner. McCartney fortalte Jackson om den store mængde penge han tjente fra at eje musikkataloger; han tjente omtrent 40.000.000$ årligt fra andre menneskers sange. Jackson begyndte efterfølgende at købe, sælge og distribuere rettigheder til musik fra flere kunstnere. I 1985 blev ATV Music, et musikudgivelsesfirma som ejede tusinder af musikcopyrights, deriblandt Northern Songs-kataloget der indeholdt størstedelen af Lennon-McCartney-kompositionerne indspillet af The Beatles, sat til salg. Jackson blev øjeblikkeligt interesseret i kataloget, men blev advaret om at han ville få hård konkurrence. Begejstret hoppede han rundt og sagde "Jeg er ligeglad. Jeg vil have de sange. Skaf mig de sange, Branca [hans advokat]". Branca kontaktede McCartneys advokat, som gjorde opmærksom på at hans klient ikke var interesseret i at byde: "Det er for dyrt". Efter Jackson havde startet forhandlingerne, skiftede McCartney mening og forsøgte at overtale Yoko Ono til at gå med ham i et fælles bud, men hun nægtede, så han trak sig ud. Jackson slog i sidste ende de øvrige konkurrenter i forhandlingerne, som varede 10 måneder, og købte kataloget for 47.500.000$.
Jacksons hud havde en mellem-brun farve i hele hans ungdom, men fra begyndelsen af 1980'erne begyndte den at blive blegere. Ændringen blev vidt dækket af medierne, og der fremkom rygter om, at han afblegede sin hud. Ifølge J. Randy Taraborrellis biografi blev Jackson i 1986 diagnosticeret med vitiligo og lupus; vitiligo-sygdommen gjorde hans hud delvist lysere, og lupusen var i bedring; begge sygdomme gjorde ham følsom overfor sollys. Behandlingerne, som han brugte mod sygdommene, gjorde hans hud lysere, og når det blev lagt til den make-up han brugte for at skjule pletter, kunne han virke meget bleg. Hans ansigts struktur ændrede sig også: flere kirurger spekulerede på, om han havde fået flere næseoperationer, et løft af panden, fortyndede læber og kindbenskirurgi.Han tabte sig i starten af 1980'erne på grund af en ændring i kosten og sit ønske om at få "en dansers krop". Vidner fortalte, at han ofte var svimmel og kom med spekulationer om, at han led af anoreksi. Periodisk vægttab blev et tilbagevendende problem senere i Jacksons liv. Nogle medicinske eksperter har udtalt, at han led af dysmorfofobi, en psykologisk tilstand hvor man ikke bryder sig om sit udseende, og ikke har noget begreb om hvordan andre ser på én. Han fik sin fjerde rhinoplastik i 1986, og fik lavet en kløft i sin hage.
Jackson blev hovedemnet for en stigende mængde sensationsnyheder. I 1986 udgav The National Enquirer en serie fotografier som viste ham liggende i et hyperbarisk iltkammer, og påstod at han sov i kammeret for at sløve sin ældning. Da Jackson købte en chimpanse kaldet Bubbles fra et laboratorium, blev det rapporteret som et eksempel på, at han langsomt var ved at miste forbindelsen til virkeligheden. I 2003 hævdede Jackson, at Bubbles var blevet trænet til at bruge toilettet og at rengøre sit eget soveværelse. Senere blev det rapporteret, at Jackson havde havde tilbudt 1.000.000$ for Joseph Merricks, "Elefantmandens", knogler. Nyhederne blev efterhånden en del af den offentlige bevidsthed, og gav inspiration til øgenavnet "Wacko Jacko", som ofte blev forkortet til "Jacko" i sladderpressen. På trods af at Jackson fastholdt, at 'nyhederne' var pure opspind, sagde en biografi i 2004, at folk tæt på Jackson havde lækket rygterne til pressen som promotion. Jackson bemærkede til en reporter:
Jackson medvirkede i den Francis Ford Coppola-instruerede 3D-film Captain EO. Det var dengang den dyreste film produceret på per-minut-basis, og blev senere vist i Disney-forlystelsesparker. Disneyland havde filmen i sit Tomorrowland-område i næsten 11 år, mens Walt Disney World viste filmen i sin Epcot-park fra 1986 til 1994. Da industrien forventede endnu et stort hit, blev Jacksons første album i fem år, Bad (1987), ventet med spænding. Det solgte ikke lige så godt som Thriller, men blev stadig en betragtelig kommerciel succes, og fik syv hitsingler på listen i USA, hvoraf fem ("I Just Can't Stop Loving You", "Bad", "The Way You Make Me Feel", "Man in the Mirror" og "Dirty Diana") blev nummer et på Billboard Hot 100, hvilket var flere end noget andet album. Pr. 2008 havde albummet solgt 30 millioner eksemplarer på verdensplan.I 1987 tog Jackson afstand fra Jehovas Vidner som svar på, at de havde udtrykt utilfredshed med Thriller-videoen. Bad World Tour begyndte 12. september samme år og blev færdig den 14. januar 1989. Alene i Japan havde turnéen 14 udsolgte koncerter, og trak 570.000 tilskuere, hvilket næsten var en tredobling af den tidligere rekord på 200.000 i en enkelt turné. Han slog en verdensrekord, da 504.000 mennesker mødte op ved syv udsolgte koncerter på Wembley Stadium. Han gav samlet set 123 koncerter for et samlet publikum på i alt 4,4 millioner mennesker, og slog endnu en verdensrekord, da turnéen indtjente 125.000.000$ til ham. Under turen inviterede han underprivilegerede børn til at se med gratis, og gav donationer til hospitaler, børnehjem og andre velgørende formål.
I 1988 udgav Jackson sin første selvbiografi, Moon Walk, som det havde taget fire år at færdiggøre og som solgte 200.000 eksemplarer. Jackson skrev om sin barndom, Jackson 5 og de overgreb som han havde måttet lide under. Han talte også om sin plastikkirurgi, og sagde at han havde fået udført to rhinoplastiske operationer og den kirurgiske skabelse af en kløft i sin hage. Han forklarede en stor del af ændringerne i hans ansigts struktur med pubertet, vægttab, en striks vegetarisk kost, en ændring i hårstil og scenebelysning. Moon Walk nåede førstepladsen på The New York Times liste over bestsellere. Jackson udgav efterfølgende en film med titlen Moonwalker, som indeholdt livemateriale og musikvideoer hvori Jackson medvirkede sammen med Joe Pesci. Moonwalker debuterede i toppen af Billboard Top Music Video Cassette-listen, og blev der i 22 uger. Den blev senere væltet fra førstepladsen af Michael Jackson: The Legend Continues.I marts 1988 købte Jackson et område nær Santa Ynez, Californien for at bygge Neverland Ranch til en pris på 17.000.000$. Han fik bygget et pariserhjul, et menageri og en biograf på det 11 km² store område. I 2003 blev dets værdi anslået til at være omkring 100.000.000$. I 1989 blev hans årlige indtjening fra albumsalg, reklamekontrakter og koncerter anslået til at være 125.000.000$ alene i det år. Kort tid efter blev han den første vesterlænding, der blev vist i en tv-reklame i Sovjetunionen.Hans succes førte til, at han fik kaldenavnet "Kongen af Pop". Ærestitlen blev gjort populær/udbredt af Elizabeth Taylor, da hun overrakte ham en pris for "Årtiets kunstner" i 1989, og udråbte ham til at være "den sande konge af pop, rock and soul." Præsident George H. W. Bush tildelte ham Det Hvide Hus' specielle "Årtiets kunstner. Fra 1985 til 1990 donerede han 500.000$ til United Negro College Fund, og alle indtægterne fra hans single "Man in the Mirror" gik til velgørenhed. Jacksons liveudgave af "You Were There" ved Sammy Davis Jr.'s 60-års fødselsdag modtog en Emmy-nominering.
I marts 1991 fornyede Jackson sin kontrakt med Sony for 65.000.000$, hvilket på daværende tidspunkt var en rekordstor aftale, og slog Neil Diamonds tidligere fornyelseskontrakt med Columbia Records. Han udgav sit ottende album Dangerous i 1991. Pr. 2008 havde Dangerous solgt syv millioner eksemplarer i USA og havde solgt 32 millioner eksemplarer på verdensplan; det er det mest succesfulde new jack swing-album nogensinde. I USA var albummets første single "Black or White" dets største hit, og blev nummer et på Billboard Hot 100, hvor den blev i syv uger, med lignende resultater i resten af verden. Albummets anden single "Remember the Time" lå otte uger i top 5 i USA, med højeste placering som nummer tre på Billboard Hot 100-singleslisten. I 1993 fremførte Jackson sangen ved Soul Train Awards i en stol, da han sagde at han var kommet til skade under øvetimerne. I Storbritannien og andre steder i Europa var "Heal the World" det største hit fra albummet; det solgte 450.000 eksemplarer i Storbritannien og lå fem uger som nummer to i 1992.Jackson stiftede "Heal the World Foundation" i 1992. Velgørenhedsorganisationen inviterede underprivilegerede børn til Jacksons ranch, hvor de kunne lege i den forlystelsespark, som Jackson havde opført. Fonden sendte også millioner af dollars til projekter rundt omkring på kloden for at hjælpe børn, som var truet af krig og sygdom. Dangerous World Tour begyndte 27. juni 1992, og blev færdiggjort 11. november 1993. Jackson optrådte foran 3,5 millioner mennesker ved 67 koncerter. Alt overskud fra koncerterne gik til "Heal the World Foundation", hvilket indbragte millioner af dollars til nødhjælp. Jackson solgte senderettighederne til sin Dangerous-verdensturné til HBO for 20.000.000$, hvilket stadig er rekord. Efter Ryan Whites sygdom og død hjalp Jackson med at gøre offentligheden opmærksom på HIV/AIDS, noget som stadig var kontroversielt på daværende tidspunkt. Han opfordrede ved Bill Clintons indvielsesgalla offentligt Clinton-administrationen til at give flere penge til HIV/AIDS-velgørenhed og -forskning.Jackson tog også på et højt profileret besøg til flere lande, deriblandt Gabon og Egypten, i Afrika. Hans første stop i Gabon blev overværet af mere end 100.000 fremmødte i et "spirituelt kaos", hvor flere holdt skilte hvorpå der stod "Velkommen hjem Michael". I sit besøg til Elfenbenskysten blev Jackson kronet som "Kong Sani" af en stammeleder. Han takkede derefter personerne på fransk og engelsk, underskrev officielle dokumenter som formaliserede hans kongelighed og sad på en gylden trone mens der blev danset ceremonielle danse.En af Jacksons mest roste optrædener var under halvlegen i Super Bowl XXVII. Da koncerten begyndte blev Jackson slynget op på scenen, mens der blev skudt fyrværkeri af bag ham. Da han landede under teltet fastholdt han en ubevægelig "knyttet næve, stående statuepositur", klædt i en guld og sort militærjakke og solbriller; han forblev fuldstændig bevægelsesløs i flere minutter mens publikum jublede. Han fjernede langsomt sine solbriller, kastede dem væk og begyndte derefter at synge og danse. Hans rutine omfattede fire sange: "Jam", "Billie Jean", "Black or White" og "Heal the World". Det var den første Super Bowl, hvor antallet af tilskuere steg under halvlegen, og blev set af 135 millioner amerikanere; Jacksons Dangerous-album rykkede efterfølgende 90 pladser op på hitlisten.Jackson fik overrakt "Living Legend Award" ved Grammy Awards i 1993 i Los Angeles. "Black or White" blev nomineret som "Best vocal performance". "Jam" modtog to nomineringer: "Best R&B Vocal Performance" og "Best R&B Song".
Jackson holdt et 90-minutters interview med Oprah Winfrey i februar 1993, hans andet tv-interview siden 1979. Han skar ansigt, da han talte om hvordan han som barn blev mishandlet af sin far; han mente at han var gået glip af en stor del af sine barndomsår, og indrømmede at han ofte græd af ensomhed. Han benægtede sladderbladenes rygter om at han havde købt Elefantmandens knogler, sov i et hyperbarisk iltkammer eller afblegede sin hud, og udtalte for første gang at han havde vitiligo. Interviewet blev set af et amerikansk publikum på over 90 millioner, og blev det fjerdemest sete ikke-sportsprogram i amerikansk historie. Det skabte også opmærksomhed omkring vitiligo, som var en relativt ukendt sygdom. Dangerous kom tilbage på albumhitlisten i top 10, mere end et år efter dets oprindelige udgivelse.I sommeren 1993 blev Jackson beskyldt for seksuelt misbrug af en 13-år-gammel dreng. Beskyldningerne blev fremført af drengen, ved navn Jordan Chandler, og hans far, Evan Chandler, som var tandlæge. Et år efter Jackson mødte drengen og mens drengen var under påvirkning af amobarbital, et kontroversielt beroligende middel, fortalte Jordan sin far at Jackson havde rørt ved hans penis. Faderen optog drengens beretning på bånd og diskuterede sin intention med drengen om at sagsøge Jackson. Faderen sagde bl.a. "Hvis jeg går igennem med det her, så vinder jeg stort. Jeg kan ikke tabe. Jeg vil få alt hvad jeg vil have, og de vil være ødelagt for altid ... Michaels karriere vil være ovre". Faderen og Jackson havde flere forhandlinger om at nå et finansielt kompromis, men det slog fejl; forhandlingerne blev påbegyndt af Evan Chandler, men Jackson kom med flere modforslag. Jordan fortalte en psykiater og senere politiet at han og Jackson havde kysset, onaneret og haft oralsex, og gav en detaljeret beskrivelse af, hvad han påstod var Jacksons kønsdele.En officiel undersøgelse begyndte, hvor Jordans mor fastholdt, at Jackson ikke havde gjort noget forkert. Neverland Ranch blev gennemsøgt; og flere børn og familiemedlemmer benægtede at Jackson var pædofil, selvom hans image blev yderligere ramt da hans storesøster, La Toya, beskyldte ham for at være pædofil – et udsagn som hun senere trak tilbage. Jackson gik med til en 25-minutter-lang undersøgelse af hans krop, udført af politi og læger på hans ranch, for at se hvis Jordans beskrivelse af Jacksons kønsdele var korrekt. Læger konkluderede, at der var stærke ligheder, men at det ikke passede. Hans venner har efterfølgende sagt, at han aldrig kom sig over ydmygelsen. Han beskrev undersøgelsen i en følelsesladet offentlig udtalelse, og erklærede sin uskyld.Sladderbladene satte ham i et ekstremt dårligt lys. Sladderbladene blev bl.a. beskyldt for at have klar antipati mod Jackson, for at betale for historier om angivelig kriminel aktivitet og for at købe lækkede, fortrolige materialer fra politiundersøgelsen. 1. januar 1994 indgik Jackson en aftale på 22.000.000$ med Chandler-familien udenom domstolene, hvorefter Jordan holdt op med at hjælpe efterforskningen. Jackson blev aldrig sigtet, og delstaten lukkede sin efterforskning på grund af bevismangel.
I maj 1994 giftede Jackson sig med singer-songwriter Lisa Marie Presley, datter af Elvis Presley. De havde mødt hinanden første gang i 1975 ved en af Jacksons families aftaler på MGM Grand Hotel and Casino, og genoptog kontakten gennem en fælles ven i starten af 1993. De forblev i kontakt hver dag over telefonen. Da beskyldningerne om misbrug af børn blev offentlige, brugte Jackson Presley som sin følelsesmæssige støtte; hun var bekymret over hans svigtende helbred og afhængighed af stoffer. Presley forklarede, "Jeg troede på at han ikke gjorde noget galt, og at han blev fejlagtigt anklaget, og ja jeg begyndte at falde for ham. Jeg ønskede at redde ham. Jeg følte at jeg kunne gøre det". I et telefonopkald, som han foretog til hende, beskrev hun ham som høj på stoffer, usammenhængende og forvirret. Kort efter fik hun overtalt ham til at få afgjort sagen udenom domstolen og gå i rehabilitering for at komme sig. Jackson friede til Presley over telefonen hen mod efteråret 1993, ved at sige "Hvis jeg bad dig om at gifte dig med mig, ville du så gøre det?" De blev gift i hemmelighed i Dominikanske Republik, og benægtede det efterfølgende i næsten to måneder. Ægteskabet var, med hendes ord, "et gift pars liv ... som var seksuelt aktive". På det tidspunkt spekulerede sladderbladene i at brylluppet blot var et stunt for at forbedre Jacksons image. Jackson og Presley blev skilt mindre end to år senere, men fortsatte med at være gode venner.
I 1995 slog Jackson sit ATV Music-katalog sammen med Sonys afdeling, og oprettede Sony/ATV Music Publishing. Jackson behold halv-ejerskab over firmaet, og tjente 95.000.000$ på forskud såvel som rettighederne til endnu flere sange. Han udgav derefter dobbeltalbummet HIStory: Past, Present and Future, Book I. Den første disk, HIStory Begins, var et greatest hits-album med 15 spor, og blev senere genudgivet som Greatest Hits – HIStory Vol. I i 2001, mens den anden disk, HIStory Continues, indeholdt 15 nye sange. Albummet debuterede som nummer et på hitlisterne, og er blevet certificeret for syv millioner salg i USA. Det er det bedst-sælgende fler-disk-album nogensinde, med 20 millioner eksemplarer (40 millioner enheder) solgt på verdensplan. HIStory modtog en Grammy-nomiering for bedste album.Den første single fra albummet var den dobbelte A-side "Scream/Childhood". "Scream" var en duet med Jacksons yngste søster Janet. Singlen nåede nummer fem på Billboard Hot 100 og modtog en Grammy-nominering for "Best Pop Collaboration with Vocals". "You Are Not Alone" var den anden single udgivet fra HIStory; den står i Guinness Rekordbog for at være den første sang nogensinde til at debutere som nummer et på Billboard Hot 100-hitlisten. Den blev set som en stor kunstnerisk og kommerciel succes, og modtog en Grammy-nominering for "Best Pop Vocal Performance". I slutningen af 1995 blev Jackson indlagt på hospitalet efter at være kollapset under øvelser til en tv-transmitteret optræden; uheldet skyldtes et stressrelateret panikangst. "Earth Song" blev den tredje single fra albummet HIStory, og toppede den britiske singlehitliste i seks uger henover julen 1995; den solgte en million eksemplarer, og blev dermed Jacksons mest succesfulde single i Storbritannien. HIStory World Tour begyndte den 7. september 1996, og sluttede den 15. oktober 1997. Jackson optrådte ved 82 koncerter i 58 byer for over 4,5 millioner fans. Showet, som besøgte fem kontinenter og 35 lande, blev Jacksons mest succesfulde hvad angår antal publikum.
Under den australske del af HIStory World Tour giftede Jackson sig med dermatologi-sygeplejersken Deborah Jeanne Rowe den 14. november 1996 ved en ceremoni tæt på hans hotelværelse i Sydney. Hun fødte ham to børn: en søn, "Prince" Michael Joseph Jackson, Jr., og en datter, Paris-Michael Katherine Jackson. Rowe og Jackson mødtes første gang i midten af 1980'erne, da Jackson blev diagnosticeret med vitiligo. Hun brugte mange år på at behandle hans sygdom og give følelsesmæssig støtte. De opbyggede et stærkt venskab, og blev senere romantisk involverede. Oprindeligt var der ingen planer om ægteskab, men efter Rowes første graviditet blandede Jacksons mor sig, og fik dem overtalt til at gifte sig. Parret blev skilt i 1999, men forblev venner, og Rowe gav Jackson forældremyndigheden over parrets to børn.I 1997 udgav Jackson Blood on the Dance Floor: HIStory in the Mix, som indeholdt remixes af hitsingler fra HIStory og fem nye sange. Pr. 2007 havde albummet solgt 6 millioner eksemplarer på verdensplan, hvilket gjorde det til det bedst-sælgende remixalbum nogensinde. Det blev nummer et i Storbritannien, ligesom titelsangen. I USA blev albummet certificeret til platin, men nåede kun en 24. plads. Forbes vurderede i 1996 Jacksons årlige indkomst til at være 35.000.000$ og i 1997 til 20.000.000$.I juni 1999 var Jackson involveret i en række velgørenhedsarrangementer. Han gik sammen med Luciano Pavarotti om at afholde en velgørenhedskoncert i Modena, Italien. Koncerten var til støtte for NGO'en War Child, og skaffede en million dollars til flygtninge fra Kosovo, såvel som yderligere penge til børn fra Guatemala. Senere samme måned organiserede Jackson en række "Michael Jackson & Friends"-velgørenhedskoncerter i Tyskland og Korea. Blandt andre involverede kunstnere var Slash, Scorpions, Boyz II Men, Luther Vandross, Mariah Carey, A. R. Rahman, Prabhu Deva Sundaram, Shobana Chandrakumar, Andrea Bocelli og Luciano Pavarotti. Indtægterne gik til "Nelson Mandela Children's Fund", Røde Kors og UNESCO.
I 2000 blev Jackson indskrevet i Guinness Rekordbog for hans støtte til 39 velgørenhedsorganisationer, hvilket var mere end nogen anden entertainer eller personlighed.
På det tidspunkt ventede Jackson på at få licenserne til masterversionerne af hans album tilbage; hvilket ville tillade ham at gøre reklame for sit gamle materiale sådan som han selv ville have det, og forhindre Sony i at få del i profitterne. Jackson forventede at dette ville ske tidligt i det nye årtusinde, men på grund af diverse klausuler i kontrakten, lå datoen for tilbageleveringen af licenser stadig mange år ude i fremtiden. Jackson begyndte en undersøgelse, og det kom frem at den advokat, som repræsenterede sangeren i handelen, også repræsenterede Sony, hvilket gjorde ham inhabil. Jackson var også bekymret over en anden inhabilitet. I en række år havde Sony presset på for at købe alle Jacksons aktier i deres musikkatalog. Hvis Jacksons karriere eller finansielle situation begyndte at gå dårligt, ville han blive nødt til at sælge sit katalog. Dermed havde Sony en interesse i at få Jacksons karriere til at gå dårligt. Jackson kunne bruge disse konflikter som middel til at bryde kontrakten før tid. Kort før udgivelsen af Invincible informerede Jackson chefen for Sony Music Entertainment, Tommy Mottola, om at han forlod Sony. Som resultat deraf blev alle singleudgivelser, videooptagelser og promotion vedrørende Invincible aflyst. Jackson påstod i juni 2002 at Mottola var en "djævel" og "racist", som ikke støttede hans afroamerikanske kunstnere, og kun brugte dem til egen gavn. Han anklagede Mottola for at have kaldt sin kollega Irv Gotti en "fed nigger". Sony benægtede påstandene om, at de ikke helhjertet havde gjorde reklame for Invincible, og fastholdte at det var Jackson, der nægtede at turnere i USA.Seks år efter sit seneste studiealbum, og efter at have brugt store dele af de sene 1990'ere væk fra offentlighedens søgelys, udgav Jackson Invincible i oktober 2001. For at reklame for albummet blev der afholdt en speciel 30-års-fejring i Madison Square Garden, der markerede sangerens 30. år som solokunstner. Jackson kom på scenen sammen med sine brødre for første gang siden 1984. Showet bød også på optrædener fra blandt andre Mýa, Usher, Whitney Houston, '*N Sync og Slash. Efter terrorangrebene 11. september 2001 hjalp Jackson med at organisere velgørenhedskoncerten United We Stand: What More Can I Give på RFK Stadium i Washington, D.C. Koncerten blev sendt den 21. oktober 2001, og indeholdt optræden fra mange større kunstnere, deriblandt Jackson selv, som fremførte sin sang "What More Can I Give" som slutnummer. Invincible blev en kommerciel succes, debuterede i toppen af hitlisterne i 13 lande, og solgte 10 millioner eksemplarer på verdensplan. Det modtog certificering for dobbelt-platin i USA. Salgstallet for Invincible var dog bemærkelsesværdigt lavt sammenlignet med hans tidligere udgivelser, delvist på grund af en popmusikindustri på tilbagetog, manglen på reklame, ingen medfølgende verdensturné og uenighederne med Sony. Albummet blev fulgt af tre singler, "You Rock My World", "Cry" og "Butterflies", sidstnævnte uden musikvideo.
Jacksons tredje barn, Prince Michael Jackson II (kælenavn "Blanket") blev født i 2002. Moderens identitet er ukendt, men Jackson har sagt at barnet var resultatet af kunstig befrugtning af en rugemor. I november samme år tog Jackson sin nyfødte søn med sig ud på hans værelses balkon på Hotel Adlon i Berlin, hvor fans stod nedenfor. Jackson holdt kortvarigt sin baby udover balkonen, fire etager over jorden, i sin højre arm, hvilket førte til voldsom kritik i flere medier. Jackson undskyldte senere for episoden, og kaldte det "en forfærdelig fejltagelse". Sony udgav en opsamling af Jacksons hits på cd og dvd. I USA blev albummet certificeret til platin af RIAA; i Storbritannien blev der solgt mindst 1,2 millioner eksemplarer.
I en række interviews med Martin Bashir, sendt i 2003 som Living with Michael Jackson, blev Jackson set holde hænder og diskutere overnatning med den 13-årige Gavin Arvizo, som senere beskyldte ham for seksuelt misbrug. Kort efter dokumentaren blev sendt, blev Jackson sigtet for syv tilfælde af misbrug af børn, samt to tilfælde af at have skænket berusende stof til Arvizo.Jackson benægtede beskyldningerne, og sagde at overnatningerne slet ikke var seksuelle på nogen måde. Elizabeth Taylor forsvarede ham, og sagde at hun havde været der, da de var i seng. "Der var intet unormalt over det" fortalte hun senere Larry King. "Der var ikke noget med berøring. Vi grinede som børn og vi så en masse Walt Disney. Der var intet mærkeligt over det". Under efterforskningen blev Jackson undersøgt af en læge med speciale i psykisk helbred, Dr. Stan Katz, som også talte flere timer med Arvizo. Katz sagde at Jackson var "mentalt tilbagestående" som en 10-årig, og ikke passede med profilen for en pædofil.I løbet af de to år mellem anklagerne og retssagen blev Jackson angiveligt afhængig af petidin (Demerol), og tabte sig voldsomt i vægt. Retssagen People v. Jackson begyndte den 31. januar 2005 i Santa Maria, Californien, og varede fem måneder, frem til slutningen af maj. Jackson blev frifundet for samtlige anklager og fik dermed oprejsning. Efter retssagen flyttede han til øen Bahrain i den Persiske Bugt, som gæst af Sheikh Abdullah.
Nedlukningen af Neverland Ranch for at spare penge førte til mange rapporter om at Jackson skulle have finansielle problemer. Et fremtrædende finansielt problem omhandlede et lån på 270.000.000$ sikret mod hans aktieposter i musikindustrien. Efter forsinkede tilbagebetalinger flyttede en refinansieringspakke lånene fra Bank of America til gældspecialisterne Fortress Investments. En ny genfinansieringsaftale foreslået af Sony ville have Jackson til at låne yderligere 300.000.000$ og reducere renten på lånet, mens den ville give Sony en fremtidig mulighed for at købe halvdelen af Jacksons aktieposter i deres fællesejede musikforlag (hvilket ville efterlade Jackson med en andel på 25%). Jackson gik med til en Sony-støttet genfinansieringsaftale, men detaljerne er aldrig blevet offentliggjort. På trods af disse lån tjente Jackson ifølge Forbes stadig op til 75 millioner dollars om året alene fra sit partnerskab med Sony.Jackson blev tildelt Diamond Award ved World Music Awards 15. november 2006 for at have solgt over 100 millioner album. Efter James Browns død vendte Jackson tilbage til USA for at hylde Brown under Browns offentlige begravelse den 30. december 2006. I slutningen af 2006 gik han med til at dele forældremyndigheden over sine to ældste børn med sin ekskone, Debbie Rowe. Jackson og Sony opkøbte Famous Music LLC fra Viacom i 2007. Denne handel gav ham rettighederne til sange af blandt andre Eminem, Shakira og Beck.
25-året for udgivelsen af Thriller blev markeret med udgivelsen af Thriller 25, som tilføjede den tidligere ikke-udgivne sang "For All Time" og remixes. To remixes blev udgivet som singler og blev solgte nogenlunde succesfuldt: "The Girl Is Mine 2008" og "Wanna Be Startin' Somethin' 2008". Thriller 25 solgte godt som genudgivelse, og blev nummer et på hitlisterne i otte lande. På 12 uger solgte Thriller 25 over tre millioner eksemplarer på verdensplan. For at fejre Jacksons 50-års fødselsdag udgav Sony BMG en serie af opsamlingsalbum kaldet King of Pop. King of Pop nåede top 10 i de fleste lande hvor det blev udgivet, og solgte også godt som import i andre lande.Fortress Investments truede med at overtage Neverland Ranch, som Jackson havde lagt i pant for lån, som løb op i mange millioner dollars. Fortress valgte dog at sælge Jacksons gæld til Colony Capital LLC. I november overførte Jackson retten til Neverland Ranch til Sycamore Valley Ranch Company LLC, som var et joint venture mellem Jackson og Colony Capital LLC. Denne handel fjernede Jacksons gæld, og han modtog efter sigende 35 millioner dollars ekstra fra handlen. Ved hans død ejede Jackson stadig en andel in Neverland/Sycamore Valley, men det er uvist hvor meget der var tale om.Før hans død havde Jackson planlagt at optræde ved 50 udsolgte koncerter foran over en million mennesker på O2 arena i London. Koncerterne var planlagt at begynde den 13. juli 2009 og slutte den 6. marts 2010. Ifølge Jacksons hjemmeside slog billetsalgene til koncerterne flere rekorder. Under en pressekonference antydede Jackson muligheden for at han ville trække sig tilbage fra livet som popmusiker. Randy Phillips, direktør for AEG Live, har udtalt at de første 10 koncerter alene ville indtjene sangeren omkring 50 millioner pund.Singlen "This Is It" blev udgivet den 12. oktober 2009 og et album med samme navn blev udgivet 26. oktober samt en film Michael Jackson's This Is It den 28. oktober.
Den 25. juni 2009 faldt Jackson om i sit lejede hus på 100 North Carolwood Drive i Holmby Hills-distriktet i Los Angeles. Hans personlige læges forsøg på at genoplive ham slog fejl. Ambulancefolk fra Los Angeles Fire Department modtog et nødopkald kl. 12:22 (PDT), og ankom tre minutter senere til Jacksons hus. Han trak angiveligt ikke vejret, og der blev udført hjertelunge-redning. Forsøgene på genoplivning fortsatte på vejen til Ronald Reagan UCLA Medical Center, og i en time efter ankomsten kl. 13:13. Han blev erklæret død kl. 14:26 lokal tid.Flere amerikanske nyhedssider måtte efter nyheden slap ud se deres servere overbelastet af de mange besøgende, der ville læse mere om popikonets død. Blandt andet blev CNN's voldsomt overbelastede, da besøgstallet inden for en time steg med 500 %.[kilde mangler]
Også på sociale netværkstjenester som Facebook, Twitter og MySpace mærkede man hurtigt effekterne af dødsfaldet. I en periode registrerede Twitter 5.000 beskeder i minuttet omhandlende Michael Jackson, hvilket fik tjenesten til midlertidigt at fjerne nogle funktioner, deriblandt søgning.Mindetjenesten blev afholdt den 7. juli 2009 i Staples Center i Los Angeles, efter en privat mindegudstjeneste for familien i Forest Lawn Memorial Park's Hall of Liberty. Jacksons kiste var til stede under mindekoncerten, som blev sendt live over hele verden, og blev set af op mod en milliard mennesker, men der blev ikke udsendt nogen information om hans ligs endelige anbringelse. Stevie Wonder, Lionel Richie, Mariah Carey, Jennifer Hudson, Usher, John Mayer, Jermaine Jackson og Shaheen Jafargholi sang eller spillede Jacksons sange. Berry Gordy og Smokey Robinson afholdt lovtaler, mens Queen Latifah oplæste "We had him" ("Vi havde ham"), et digt skrevet til lejligheden af Maya Angelou. Prædikanten Al Sharpton modtog en stående ovation, da han talte til Jacksons børn og sagde, "Der var ikke noget sært ved jeres far. Det var sært hvad han blev udsat for". Jacksons 11-år-gamle datter, Paris Katherine, græd mens hun talte til publikum og sagde, "Lige siden jeg blev født har far været den bedste far man kunne forestille sig ... Jeg ville bare sige at jeg elsker ham så højt".Den 29. august 2009 blev obduktionsrapporten offentliggjort, og den fastslog, at Michael Jackson blev dræbt med dødelige mængder propofol. Hans personlige læge, Conrad Murray, blev i november 2011 idømt 4 års fængsel for drabet.
Genremæssigt havde Jackson rod i Rhythm and blues, Motown, pop og soul. Han hentede inspiration fra en lang række samtidige musikere som fx Little Richard, James Brown, Jackie Wilson, Diana Ross, David Ruffin, Gene Kelly, Fred Astaire, Sammy Davis, Jr., The Isley Brothers og Bee Gees. Selvom Jackson hentede meget inspiration fra Little Richard, var Jacksons største inspirationkilde James Brown, særligt da Brown spillede med gruppen The Famous Flames. Jackson har udtalt at "allerede da jeg var seks år gammel ville min mor vække mig midt om natten, selvom jeg sov, hvis der blev vist noget med James Brown i fjernsynet. Når jeg så mesteren bevæge sig på scenen, var jeg som hypnotiseret. Jeg havde aldrig set nogen optræde som James Brown, og jeg viste hvad jeg ville med mit liv."
Steve Huey fra Allmusic har skrevet, at Jacksons alsidighed i hans solokarriere har tilladt ham at eksperimentere med flere temaer og genrer. Som musiker strakte han sig fra Motowns dansemusik og ballader til new jack swing med en kant af techno og house til værker, som både indarbejder funkrytmer og hård rockguitar. Jackson selv udtalte ved pre-release-festen for sit album Off the Wall, at Little Richard havde en "enorm indflydelse" på ham.I modsætning til mange kunstnere skrev Jackson ikke sine sange på papir. I stedet dikterede han til en lydoptager, og når han optog, sang han efter hukommelsen. Flere anmeldere observerede, at Off the Wall var skabt af funk, disco-pop, soul, soft rock, jazz og popballader. Blandt kendte eksempler er balladen "She's Out of My Life" og de to diskonumre "Workin' Day and Night" og "Get on the Floor".Ifølge Huey forfinede Thriller Off the Walls styrker; danse- og rocknumrene var mere aggressive, mens popsangene og balladerne var blødere og mere sjælefulde. Blandt de bemærkelsesværdige numre var balladerne "The Lady in My Life", "Human Nature" og "The Girl Is Mine"; funknumrene "Billie Jean" og "Wanna Be Startin' Somethin'"; og discosættet "Baby Be Mine" og "P.Y.T. (Pretty Young Thing)". Med Thriller, kommenterede Christopher Connelly fra Rolling Stone, udviklede Jackson sin lange association med det underbevidste tema om paranoia og en mørkere billedverden. Allmusics Stephen Thomas Erlewine bemærkede, at dette er tydeligt på sangene "Billie Jean" og "Wanna Be Startin' Somethin'". I "Billie Jean" synger Jackson om en næsten sygelig fan, som påstår, at han er far til hendes barn. I "Wanna Be Startin' Somethin'" taler han mod medierne og sladder. Rocksangen "Beat It", som omhandlede bandevold, blev en hyldest til West Side Story og var Jacksons første vellykkede rock cross-over-stykke, ifølge Huey. Han bemærkede også, at titelnummeret "Thriller" var starten på Jacksons interesse for overnaturlige temaer, et emne som han vendte tilbage til i de efterfølgende år. I 1985 var Jackson medforfatter til velgørenhedssangen "We Are the World"; humanitære temaer blev senere et tilbagevendende tema i hans sangtekster og offentlige person.På Bad kan Jacksons koncept med den glubske elsker ses på rocksangen "Dirty Diana". Hovedsinglen "I Just Can't Stop Loving You" er en traditionel kærlighedsballade, mens "Man in the Mirror" er en ballade om tilståelse og løsning. "Smooth Criminal" var en fremkaldelse af blodigt overgreb, voldtægt og sandsynligvis mord. Allmusics Stephen Thomas Erlewine har skrevet, at Dangerous præsenterer Jackson som et utilsløret paradoksalt individ. Han bemærker, at albummet er mere forskelligartet end hans tidligere Bad, da det appellerer til storbyfans, samtidig med at det tiltrækker middelklassen med hymner som "Heal the World". Den første halvdel af albummet er helliget new jack swing, deriblandt sange som "Jam" og "Remember the Time". Albummet er Jacksons første, hvorpå samfundsproblemer er et primært tema; "Why You Wanna Trip on Me" protesterer for eksempel mod global hungersnød, AIDS, hjemløshed og stoffer. Dangerous indeholder seksuelt ladede præstationer såsom "In the Closet", en kærlighedssang om begær og fornægtelse, risiko og repression, ensomhed og tilknytning, privatliv og afsløring. Titelnummeret fortsætter temaet om en glubsk elsker og tvangsbegær. Den anden halvdel indeholder selvfordybende pop-gospel-hymner såsom "Will You Be There", "Heal the World" og "Keep the Faith"; disse sange viser Jackson, som endelig åbner sig omkring diverse personlige kriser og bekymringer. I balladen "Gone Too Soon" hylder Jackson sin ven Ryan White og de AIDS-smittede, som er i nød.HIStory skaber en atmosfære af paranoia. Dets indhold fokuserer på de prøvelser og kampe i offentligheden, som Jackson måtte igennem kort før albummets produktion. I new jack swing-funk-rock-numrene "Scream" og "Tabloid Junkie" samt R&B-balladen "You Are Not Alone" slår Jackson ud mod den uretfærdighed og isolation, som han følte, og retter meget af sin vrede mod medierne. I den selvfordybende ballade "Stranger in Moscow" klager Jackson over sit fald fra fordums storhed, mens sange som "Earth Song", "Childhood", "Little Susie" og "Smile" alle er operatiske popstykker. På Invincible arbejdede Jackson meget sammen med produceren Rodney Jerkins. Det er et album bestående af urban soul som "Cry" og "The Lost Children", ballader som "Speechless", "Break of Dawn" og "Butterflies" og mix af hip hop, pop og rap på "2000 Watts", "Heartbreaker" og "Invincible".
Jackson begyndte at synge allerede som barn, men hans stemme og sangteknik ændrede sig meget med årene. Fra 1971 til 1975 gik Jacksons stemme fra sopran til tenor. Jackson brugte for første gang teknikken "stemme hik" (små stønne og gispe lyde) i 1973 i sangen "It's Too Late to Change the Time" fra the Jackson 5s G.I.T.: Get It Together album. Jackson brugte først "hikke-teknikken" fuldt ud i sangen Off the Wall: og det kan høres for fuld styrke i "Shake Your Body (Down to the Ground)" reklamevideoen. Da albummet Off the Wall udkom i slutningen af 1970'erne havde Jackson opnået anerkendelse som en dygtig sanger. På det tidspunkt sammenlignede musikbladet Rolling Stone hans stemme med Stevie Wonders gispende og stammende sangteknik. Deres konklusion var: "Jackson har en helt særlig og smuk tenorstemme. Stemmen glider glat over i falset som han bruger meget modigt".
I All Music Guide omtales Jackson som musikvideoens konge, og det omtales hvordan han gjorde musikvideo til en kunstform og et reklameværktøj ved at lave videoer med komplekse historier, avanceret dans, special effects og gæsteoptræden af berømte personer samtidig med, at Jackson nedbrød grænserne for, hvad en sort kunstner kan gøre. Inden Thriller viste MTV kun meget lidt musik med sorte kunstnere, men efter pres fra CBS Records valgte MTV at vise Bille Jean og senere Beat It, hvilket banede vejen for andre sorte kunstnere på MTV. De ansatte på MTV afviser, at der var tale om racisme, når de i starten viste så lidt musik med sorte kunstnere. MTV fastholder, at de i starten udelukkende viste rock uanset kunstnernes race, men at de efterfølgende skiftede fokus til R&B og pop. Jacksons optræden ved Motown 25; Yesterday, Today, Forever ændrede synet på live-optræden. Selvom Jackson ikke sang rigtigt ved den optræden men kun mimede, så var det uden betydning for publikum og en meget imponerende genskabelse af en musikvideo på en scene og det blev starten på en periode, hvor mange kunstnere genskabte effekter fra musikvideo på scenen.
Jackson havde en betydelig indflydelse på musik og kultur på verdensplan. Han nedbrød racebarrierer, ændrede musikvideoen til en kunstform og banede vejen for moderne popmusik i sit hjemland. Jacksons værker, hans umiskendelige musikalske lyd og vokalstil har påvirket snesevis af hip hop-, pop- og R&B-kunstnere, heriblandt Mariah Carey, Usher, Britney Spears, Justin Timberlake og R. Kelly. Igennem en stor del af sin karriere har han haft en enorm indflydelse "uden sidestykke" på den yngre generation gennem sine musikalske og humanitære bidrag.
Michael Jackson blev sat på Hollywood Walk of Fame i 1984. I hele sin karriere har han modtaget en stor mængde ærestitler og -priser, deriblandt World Music Awards' "Årtusindets bedst-sælgende mandlige pop-kunstner", American Music Award's "Århundredets kunstner"-pris og Bambi's "Årtusindets popkunstner"-pris. Han er to gange blevet optaget i Rock and Roll Hall of Fame, først som medlem af The Jackson 5 i 1997 og senere som solokunstner i 2001. Jackson blev også optaget i Songwriters Hall of Fame i 2002. Blandt hans priser er flere Guinness-rekorder (otte alene i 2006), 13 Grammy Awards, 13 nummer et-singler (USA) i sin solokarriere — flere end nogen anden mandlig kunstner i Hot 100-æraen — og et salg af over 750 millioner album på verdensplan, hvilket gør ham til den bedst-sælgende mandlige solokunstner i verden.Han blev beskrevet som "en ustoppelig mastodont, besat af alle værktøjer til at kunne dominere hitlisterne nærmest efter forgodtbefindende: en øjeblikkeligt genkendelig stemme, øje-eksploderende dansetrin, overvældende musikalsk alsidighed og læssevis af ren og skær stjernekraft". I midten af 1980'erne beskrev Time Jackson som "det hotteste enestående fænomen siden Elvis Presley". Ved 1990 havde Vanity Fair allerede citeret Jackson som den mest populære kunstner i showbusiness' historie. Daily Telegraph-skribenten Tom Utley kaldte ham en "ekstremt vigtig figur i populærkulturens historie" og et "geni". I slutningen af 2007 udtalte Jackson om sit arbejde og fremtidige indflydelse, "Musik har været mit afløb, min gave til alle de elskende i denne verden. Gennem den, min musik, ved jeg at jeg vil leve for evigt."Hans samlede indtjening fra royalties på sine soloplader og musikvideoer, indtægter fra koncerter og endosseringer i sin levetid er blevet anslået til 500.000.000$; nogle analytikere har spekuleret i at hans besiddelser i sit musikkatalog kan være flere milliarder dollars værd. Denne spekulation modsiges dog af finansielle dokumenter, som Associated Press har fået fat i, og som viste at pr. 31. marts 2007 var Jacksons 50 procentsandel i Sony/ATV Music Publishing-kataloget (hans mest værdsatte aktiv) 390.600.000$ dollars værd og Michael Jacksons nettoværdi var 236.000.000$..
Heal The World Foundation, som Jackson grundlagde i 1992, vil fortsætte sin virksomhed som en måde at bevare mindet om Jackson som en humanitær person. Som en af verdens mest berømte mænd gjorde Jacksons voldsomt omtalte privatliv, kombineret med hans succesfulde karriere, ham til en del af populærkulturen i fire årtier.I september 2017 meddelte National Portrait Gallery i London, at de i sommeren 2018, hvor Jackson ville være fyldt 60 år, viser en udstilling af mere end 40 kunstneres portrætter af ham, bl.a. Andy Warhols fra 1982.
1983: Billie Jean #1 (USA, Storbritannien, Italien, Australien, Belgien, Spanien, Irland & Canada)
1983: Beat It #1 (USA, Frankrig, Danmark, Belgien, New Zealand, Canada & Holland)
1987: I Just Can't Stop Loving You #1 (USA, Storbritannien, Danmark, Italien, Belgien, Irland & Holland)
1987: Bad #1 (USA, Italien, Danmark, Belgien, Spanien, Irland, Canada & Holland)
1991: Black or White #1 (USA, Storbritannien, Frankrig, Italien, Australien, Belgien, Slovenien, Spanien, Irland, New Zealand & Canada)
1995: Scream/Childhood #1 (Frankrig, Italien, Danmark, Slovenien, Spanien, Irland, New Zealand, Australien, Japan & Canada)
1995: You Are Not Alone #1 (USA, Storbritannien, Slovenien, Irland, New Zealand & Frankrig)
Brackett, Nathan; Christian Hoard (2004). Rolling Stone Album Guide. Fireside. ISBN 0-7432-0169-8.  (engelsk)
Campbell, Lisa (1993). Michael Jackson: The King of Pop. Branden. ISBN 082831957X.  (engelsk)
Campbell, Lisa (1995). Michael Jackson: The King of Pop's Darkest Hour. Branden. ISBN 0828320039.  (engelsk)
George, Nelson (2004). Michael Jackson: The Ultimate Collection booklet. Sony BMG. (engelsk)
Guinness World Records (2003). Guinness World Records 2004. Guinness. ISBN 1892051206.  (engelsk)
Guinness World Records (2005). Guinness World Records 2006. Guinness. ISBN 1-904994-02-4.  (engelsk)
Lewis, Jel (2005). Michael Jackson, the King of Pop: The Big Picture : the Music! the Man! the Legend! the Interviews!. Amber Books Publishing. ISBN 0-974977-90-X.  (engelsk)
Taraborrelli, J. Randy (2004). The Magic and the Madness. Terra Alta, WV: Headline. ISBN 0-330-42005-4.  (engelsk)
Dineen, Catherine (1993). Michael Jackson: In His Own Words. Omnibus Press. ISBN 0711932166.  (engelsk)
Grant, Adrian (1994, 1997, 2002 and 2005). Michael Jackson: The Visual Documentary. Omnibus Press. ISBN 1-84449-432-2.  (engelsk)
Jackson, Michael (1988). Moonwalk. Doubleday. s. 143–144. ISBN 0-434-37042-8.  (engelsk)
Jackson, Michael (1992). Dancing the Dream. Doubleday. ISBN 0-385-40368-2.  (engelsk)
Jackson, Michael (2006). My World, The Official Photobook, Vol. 1. Triumph International. ISBN 0-9768891-1-0.  (engelsk)
Jones, Bob (2005). Michael Jackson: The Man Behind the Mask. Select Books Inc. ISBN 1590790723.  (engelsk)
Noonan, Damien (1994). Michael Jackson (lydbog). Carlton Books. ISBN 1-85797-587-1.  (engelsk)
Crater Michael Jackson, designering af et månekrater til ære for Michael Jackson (engelsk)
Michael Jackson på Curlie (som bygger videre på Open Directory Project)  (engelsk)LA-ikon
Middelaldercentret er et frilandsmuseum, oplevelses- og forsøgscenter med fokus på dansk middelalder omkring år 1400. Museet ligger i den nordlige udkant af Sundby på Lollandssiden af Guldborgsund lige over for Nykøbing Falster og er områdets mest populære attraktion.
På centret er der opbygget en del af en typisk dansk købstad, hvor der bl.a. forefindes håndværkerhuse, handelsboder og en havn med tilhørende små og store skibe. Museets ansatte er iført periodens dragter, bebor husene og varetager dagligdags aktiviteter fra middelalderen som madlavning, håndværk og våbentræning. Centret råder desuden over et arsenal af periodens våben, bl.a. blider, hvoraf den ene er verdens største, ballista og krudtvåben som hagebøsser og en bombard, der demonstreres dagligt i sæsonen. Omkring 100 gange hver sæson afvikles der ridderturneringer.
Museet har både faste ansatte og kommunalt beskæftigede. Derudover findes en støtteforening, hvorfra en stor gruppe frivillige deltager i formidlingen. Alle aktører "lever i middelalderen", hvilket betyder, at de ikke kender til moderne ting som fjernsyn og mobiltelefoner.
Frem til januar 2015 var historiker og foredragsholder Kåre Johannessen museumsinspektør på museet.
Udover almindelig museumsvirksomhed driver Middelaldercentret omfattende forskning i middelalderen og forskellige middelalderteknologier, og man har rekonstrueret bl.a. våben, skibe, klædedragter, løftemekanismer og dykkerudstyr. Museet har vundet anseelse som et af de mest autentiske steder i Europa inden for perioden middelalder. Grundet Middelaldercentrets unikke bygninger og autenticitet er byen blevet brugt i adskillige film, dokumentarer og tv-serier, og personale og udstyr er ligeledes indgået i flere produktioner.
Museet ligger i den nordlige udkant af Sundby på Lolland ud til Guldborgsund med udsigt til Nykøbing Falster på østsiden af sundet. Kastemaskinen, som lagde grund for Middelaldercentret, blev anlagt på en strandeng ved Guldborgsund, således at den kunne affyre sten uden fare for omgivelserne. Nord for museet ligger Hamborgskoven, der er en fredskov. Den ejes af Det Classenske Fideicommis, men centret lejer et stykke af skoven, der grænser op til området. Efter der blev udgravet og anlagt en havn, er der adgang til Guldborgsund fra middelalderbyen. Uden for middelalderhavnen findes også en anløbsbro til moderne skibe, og skibe som der ikke er plads til inde i havnen.Middelaldercentret ejer også en naboejendom med omkringliggende jorde, der ligger overfor indgangsbygningen. Bygningen er fra 1875 og er klassificeret af Kulturarvsstyrelsen til bevaringsværdi 3. Indgangsbygningen tilhører middel bevaringskategori med bevaringsværdi 4. En forvaltningsbygning er ligeledes bevaringsværdig.
En overgang rådede museet også over øen Flatø på 32 ha, der ligger i Guldborgsund syd for Nykøbing Falster.Med offentlig transport er der adgang til museet med bus 702, der afgår fra Nykøbing F Station. Adgang med bil sker nordfra via Sydmotorvejens afkørsel 45 mod syd af Majbøllevej og senere Guldborgvej. Fra primærrute 9, der går gennem Nykøbing Falster, er der ligeledes adgang til museet fra syd via Guldborgvej. En cykelrute på 44 km, kaldet Sundruten, der går rundt om Guldborgsund, går lige forbi Middelaldercentret.
Middelaldercentret startede med rekonstruktionen af en middelalderlig kastemaskine, kaldet en blide, der blev bygget i anledning af Nykøbing Falsters 700 års jubilæum i 1989. En komité efterlyste ideer til at markere jubilæet og museumsinspektøren Peter Vemming indsendte en ansøgning på 70.000 DKK (ca. 115.000 i 2013-DKK). Det lokale museum rekonstruerede herefter bliden, der blev indviet den 10. juli, og forsøget kørte i de følgende tre uger, mens 15-30.000 gæster besøgte stedet. Til den første affyring havde man annonceret skuddet i Efterretninger For Søfarende seks uger i forvejen, og der var et skib på sundet, som kunne guide eventuelle sejlende udenom målområdet. Det lokale teater, Teatret Masken, opførte et historisk teaterstykke, og den daværende rigsantikvar Olaf Olsen holdt en tale. Begivenheden blev dækket af både nationale og internationale medier, da det var første gang i nyere tid, at en blide var blevet bygget og affyret.Efter den massive interesse startede man projektet "Middelalderligt teknologicenter", som kørte i to måneder over sommeren i 1991. Projektet bestod i en række værksteder og et køkkentelt omkring bliden. Her besøgte omkring 20.000 mennesker området i august og september måned.Som selvejende institution blev Middelaldercentret grundlagt i 1992, og besøgstallet voksede støt. Man nåede til et punkt, hvor man enten måtte lukke eller investere en del penge til at etablere flere servicefaciliteter som bl.a. publikumstoiletter. I 1994, gav Arbejdsmarkedets Feriefond et tilskud, der gjorde det muligt at bygge en hel by med huse, turneringsbane og en helt ny indgangsbygning. Siden da er der kommet flere huse til, og der tilføres én større nyhed om året.I 1994 købte den daværende Nykøbing Falster Kommune og Sydfalster Kommune i fællesskab Flatø, der ligger i Guldborgsund, på tvangsauktion for at videresælge den til Middelaldercentret, hvilket skete i 1996. Øen skulle omdannes til en middelalderbiotop og bruges til kursusvirksomhed og som destination for ture med centrets rekonstruerede skibe. Øen blev dog aldrig en integreret del af Middelaldercentret og blev derfor solgt igen i 2005.
I maj måned 1996 åbnede museets restaurant Den Gyldne Svane, der blev indrettet som gildesal for en borgherre. Restaurantens menu blev sammensat af arkæolog og madhistoriker Bi Skaarup, der også uddannede køkkenets personale. Åbningen foregik samtidig med indvielsen af de nye huse, turneringsbanen og den nye indgangsbygning, og blev overværet af Prins Joachim, den daværende borgmester for Nykøbing Falster Kommune, Poul-Henrik Pedersen samt formand for Arbejdsmarkedets Feriefond Aase Olesen, der alle spiste i restauranten.I vinterhalvåret 1996/97 blev der udgravet og opbygget en havn på Middelaldercentret, der stod færdig til sæsonåbningen den 1. maj 1997. Havnen, der har adgang til Guldborgsund, blev opbygget med flere huse og museets rekonstruerede skibe, og den var ligeledes et resultat af donationen i 1994. I havnen blev der også opført et skibsværft, hvor flere at centrets rekonstruerede skibe er helt eller delvist fremstillet (se mere under Skibe). Blandt de nye håndværkshuse, der stod klar i 1997, var et hus til en fisker, som i dag benyttes til en rebslager og tre huse på det nye havneområde til hhv. en skrædder, en farver og et lagerhus. Sidstnævnte er sidenhen blevet ombygget i 2007, og det bruges i dag til en købmand. I 1997 afholdt det politiske parti Venstre deres sommermøde på Middelaldercentret i august måned, og Uffe Ellemann-Jensen affyrede i denne forbindelse den store blide. Samme år omhandlede Folkeskolens Afgangsprøve i matematik et besøg på Middelaldercentret, hvor eleverne bl.a. skulle udregne besparelse ved køb af familiebillet, areal af et middelalderhus og regne på stigning i antallet af besøgende.
I 2003 begyndte man at opføre et købmandshus, der stod færdigt i 2006. Huset er mere fornemt end det ombyggede købmandshus fra 1997. Huset, der er 6,5 x 11 meter, blev opført i samarbejde med danske og nordtyske arkæologer, og var det største rekonstruerede middelalderhus i Skandinavien.
I 2006 bistod Middelaldercentret med at bygge et toetagers bindingsværkshus, der lignede huset fra 2003 meget i konstruktion, til Salvestaden ved Kalmar, som var et lignende museum i Sverige, der blev skabt med Middelaldercentret som forbillede. Huset var en rekonstruktion af et hus, der havde ligget i Kalmar, og opførslen skete som en del af samarbejdsprojektet Ancient Times, der var et EU-projekt, hvori der indgik fem museer i Nordeuropa. Ved museets konkurs i 2011 købte Middelaldercentret huset for 70.000 SEK, hvilket er langt under prisen for at opføre et nyt hus. Prisen for at pille huset ned og transportere det til Danmark var omkring 105.000 DKK. Huset blev her opført i centrets middelalderby i 2012, hvor det er en del af torvet i byen og det bliver indrettet til herberg og salgsboder.Den 5. maj 2007 rundede museet gæst nummer en million, og der blev rapporteret en kundetilfredshed på 97 %. Samme år blev der også udført en del renoveringer efter bl.a. belægningen på havneområdet var blevet ødelagt af en oversvømmelse i løbet af vinteren, og der blev opstillet en ny galge. I løbet af sæsonen besøgte USA's ambassadør James P. Cain museet som led i en omvisning i området. Her fik han lov at affyre bliderne, og omtalte museet som "en kulturel perle".Arenaen til ridderturneringer, som oprindeligt stod færdig i 1996, blev udvidet og fik nye og større tribuner i løbet af 2008 og 2009. Udvidelserne stod færdige i maj måned 2009. Ved færdiggørelsen valgte man også at korrigere turneringen på baggrund af input fra eksperter på Wallace Collection i London, således at den blev mere autentisk og korrekt. Samme år opførte man også et mindre beboelseshus til smeden i middelalderbyen. Til huset benyttede man en del tømmer fra en bygning, der blev bygget i museets spæde start.Skovstykket mod nord, som museet lejer af Det Classenske Fideicommis, blev i 2009 integreret i museet i form af en udstilling om tro og overtro i middelalderen. Mellem jul og nytår 2009 blev der påsat en brand på museets café-bygning. Bygningen, der indeholdt café og rekvisitloft, led store skader, selvom de fleste af rekvisitterne blev reddet. Ingen kom til skade under branden, ligesom ingen af de rekonstruerede middelalderhuse blev påvirket. I december året efter brændte et bryggers, der var under opførsel i middelalderbyen. Fundamentet var gravet i 2009 og bygningen, der næsten var færdig, udbrændte totalt. Pga. af branden året inden, var man først bange for, at en pyroman stod bag, men undersøgelser viste, at det ikke var tilfældet. Skaderne beløb sig til omkring 500.000 kr, men ingen andre bygninger gik til. Bygningen blev genopført og stod færdig i 2011, og blev taget i brug året efter. En lokal tækkemand fra Idestrup på Falster stod for stråtækningen.
I 2010 afholdt museet første gang en international ridderfestival, hvor indbudte reenactmentgrupper fra Europa udførte ridderturneringer på stedet. Arrangementet foregik i starten af august, og involverede over 100 udenlandske reenacterer. Efter flere år med faldende besøgstal oplevede centret en fremgang på 9 % i forhold til året før. Næsten 59.000 besøgte museet i 2010, og museet havde overskud dette år.I 2011 og 2012 oplevede museet endnu en gang en nedgang i antallet af besøgende og havde underskud begge år. På trods af dette var tilfredsheden blandt de besøgende henholdsvis 96 og 98 %. Dronning Margrethe og Prins Henrik besøgte museet den 5. juni 2012 i forbindelse med deres sommertogt på Kongeskibet Dannebrog, hvor de bl.a. spiste frokost i museets restaurant Den Gyldne Svane og overværede en ridderturnering.
Den 24. juni 2013 blev en teknologipark, der er en af de største nyheder på Middelaldercentret i mange år, indviet af børne- og undervisningsminister Christine Antorini. Teknologiparken ligger i det lejede skovsstykke mod nord, og den viser en række rekonstruerede middelalderlige maskiner og opfindelser i fuld størrelse (se mere under Anden forskning). Det er første del af en større udvidelse, der skal gøre museet til en helårsattraktion.Den 1. maj 2014 åbnede Middelaldercentret til den 25. sæson. Guldborgsund Kommunes borgmester afholdt i den forbindelse en tale, hvor han gennemgik noget af museets historie og udvikling. Til åbningen blev en splinterny krigsvogn også fremvist for første gang. Våbnet er rekonstrueret ud fra manuskripter fra middelalderen, og det er verdens første kampvogn (se mere under Krudt og kanoner). I august måned afholdt museet et stort event, der var blandt det største i stedets historie, hvor man havde inviteret en tysk gruppe, der med hjælp fra Royal Armories i Leeds, Wallace Collection i London og Fürstliche Hofreitschule i Bückeburg har genskabt en autentisk ridderturnering, hvor ridderne kæmper med sværd, køller og lanser med fuld kontakt. Gruppen har senere optrådt i både Moskva og Nyborg og forfinet deres teknikker siden den første turnering, og deres udstyr er det ypperligste blandt moderne reenactere. Den stort anlagte ridderturnering blev afholdt over tre dage i august under navnet "Turneringen om den Gyldne Lænke", og direktør Peter Vemming luftede ideen om at lade dem vende tilbage året efter.
Inden sæsonen 2015 havde Johannessen valgt at opsige sin stilling. Der blev ansat en nyuddannet arkæolog fra Aarhus Universitet i stillingen. I juni måned indviede man en kalkovn, der var blevet opført året før. Der blev lavet et forsøg, hvor man forsøgte at brænde kalk. Forsøget kørte i flere døgn, hvor der blev fyret hele tiden, da ovnen skulle nå op på meget høje temperaturer over flere dage for at få læsket kalk. Museet holdt åbent om aftenen så publikum kunne følge med i processen. Juleaften 2015 havde frivillige arrangeret en julefest på Middelaldercentret for ressourcesvage familier, som ikke selv havde råd til at holde jul. Knap 100 personer deltog, hvoraf mange var syriske familier, der var kommet til landet under flygtningekrisen samme efterår.
Den 27. maj 2016 var museet vært for Danmark Dejligst, der var en koncertrække, der har været arrangeret forskellige steder i Danmark siden 2012. Blandt de faste optrædende ved disse arrangmenter var den danske sanger og musiker Rasmus Nøhr, der også arrangerede koncerterne. En del af konceptet var, at koncerten er gratis for publikum. Koncerten blev afholdt på området uden for museet overfor indgangsbygningen, og de andre optrædende ved arrangementet på Middelaldercentret talte Zididada, Bo Evers og Sømændene samt flere lokale navne. Mere end 10.000 personer kom til koncertarrangementet, og museet havde omkring 1.800 besøgende.Ved et jubilæumsarrangement, der foregik over fire dage i juli 2016, i anledning af museet 25 år som selvejende institution, havde man inviteret omkring 200 reenactorer fra hele Europa. 500-800 gæster besøgte stedet hver af disse dage. I efterårsferien dette år havde en lokal løbeklub arrangeret et marathonløb, hvor ruten gik ind over Middelaldercentrets område. Initiativtageren var blevet inspireret af et løb i og omkring Mønsted Kalkgruber ved Viborg. I alt 32 løbere deltog, og de blev sat i gang med en salve fra museets kanon. Initiativtageren selv løb i en udlånt middelalderdragt.
I sæsonen 2017 blev der igen afholdt Danmark Dejligst koncert på arealet overfor indgangsbygningen. Blandt de optrædende var Birthe Kjær, Rasmus Nøhr og Wafande, samt flere lokale bands. Over 2.600 gæster gik i den forbindelse ind af dørene hos Middelaldercentret.Inden sæsonåbningen 2018 havde man været nødsaget til at fjerne den store kalkovn, som var blevet opført nogle år forinden. Under en brænding var en del af muren flækket, og vejret havde efterfølgende forværret skaderne så meget, at den var for dyre at reparere. En af tribunerne på museets turneringsarena var blevet overdækket, og det samme var en del af caféområdet. I weekenden inden åbning havde museet for første gang arrangeret en pilgrimsvandring, som gik fra Klosterkirken i Nykøbing Falster mod nord til Kippinge Kirke. Ruten var på 22 km, og flere deltagere foretog rejsen iført middelaldertøj og fodtøj.I løbet af sæsonen arrangerede museet et stort håndværkerevent fra 28. juli til 3. august. En lang række historiske håndværkere fra reenactmentgruppen Company of Saynt Georg, som havde besøgt museet flere gange før, kom og fremviste forskellige middelalderhåndværk. For at matche gruppens normale tidsperiode ændrede Middelaldercentret også år til omkring 1460 i denne uge.I april 2019 ansatte museet en murer, der skulle fortsætte opførslen af den rekonstruktionen kirke. Umiddelbart inden sæsonenåbning 2019 blev der igen arrangeret pilgrimsvandring ligesom året før. Denne gang gik ruten fra Krønge omkring Maribosøerne til klostret og domkirken i Maribo, og den var omkring 15 km. Flere deltagere var iført middelalderdragter. Arrangementet var en gentagelse af en vandring året inden.I marts 2019 offentliggjorde Middelaldercentret, at der i den kommende sæson ville åbne et stort nyt område i skoven, kaldet Griffenholm, bestående af flere huse indrettet som en fiktiv professors laboratorium, hvor han forsker i middelalderliger fabeldyr. Området er indrettet i victoriansk stil med elementer fra Harry Potter og Jules Vernes romaner, og det bliver derfor en særskilt del af museet, uden forbindelse til middelalderbyen. For at skabe den mest autentiske oplevelse, har man valgt at indrette det med antikviteter fra victoriatiden. Området skal bruges til læringsforløb for skoleklasser og såkaldt escape room, og det er planen at kunne holde denne del af museet åbent hele året. Projektet har været under udarbejdelse siden 2016 med det første ansøgninger, og Nordea-fonden har støttet det med 6,1 mio. kr.
Museet er en selvejende institution, der bliver finansieret ved egenindtjening og tilskud fra forskellige fonde, kommunen og staten. I 2013 bestod indtjeningen af 61 % egenindtjening og 39 % tilskud. Egenkapitalen udgjorde i 2013 4,5 mio. DKK og museet havde aktiver for 35,7 mio. DKK. Generelt har Middelaldercentret fået mindre tilskud end andre museer i området, men museet kan ikke klare sig uden kommunale tilskud.Fra 1994 frem til 1997 øgede Middelaldercentret sin egenindtjening omkring 300 % som følge af et besøgstal, der blev mere end fordoblet i samme periode. I 2006 havde museet underskud, og på trods af en publikumsfremgang i forhold året før kunne museet notere et underskud på 370.000 DKK (ca. 420.000 i 2013-DKK) i 2007, hvilket primært var forårsaget af manglende besøgende. I 2008 fik virksomheden endnu engang underskud som følge af et historisk lavt besøgstal, og måtte bede kommunen om ekstraordinær støtte til underskudsdækning, idet det faldt sammen med afvikling af langfristet bankgæld. De følgende to år gav overskud, hvorefter endnu to år med underskud fulgte. Endnu engang hovedsageligt på baggrund af faldende besøgstal. Underskuddene er blevet dækket af centrets egenkapital. Da det er en udendørs attraktion har vejret stor indvirkning på besøgstallet, og særligt regnfulde somre eller perioder med hedebølge påvirker besøgstallet negativt. Et fald på 10.000 besøgende blev i 2013 beregnet til at reducere indtægterne med ca. 900.000 kr. I 2012 blev der iværksat en spareplan, da en øget markedsføring ikke havde vendt udviklingen i antallet af besøgende, og der blev således effektueret besparelser for omkring 250.000 kr.I januar 2014 søgte Middelaldercentret om en fordobling af driftstilskuddet fra Guldborgsund Kommune. Borgmesteren John Brædder meldte i maj, at museet ikke skulle regne med øget tilskud, før man havde set at der kom flere besøgende. Samtidig var et øget driftstilskud, ifølge formanden Anders Høiris, nødvendigt for at opnå en udvidelse, der kunne tiltrække de ekstra gæster. I 2014 fik museet 1,5 mio. kr. i driftsstøtte.I september samme år søgte Middelaldercentret om underskudsdækning på 800.000 fra Guldborgsund Kommune på grund af mindre entreindtægter end budgetteret på trods af fremgang i besøgstallet. Dette var kun anden gang i museets historie, at man måtte søge om dækning af underskud. I forbindelse med planlægningen af en stor anlagt udbygning, som involverer en fabeldyrsudstilling til omkring 36 mio. kr. har eksterne fonde meldt ud, at de lægger stor vægt på øget driftstilskud fra kommunen for at få projektet til at køre rundt, også efter etableringen af udstillingen. Derfor er støtten betinget af øget driftstilskud. Snart efter skrev lokalavisen at museet var lukningstruet, hvis ikke de fik støtten, da man ville være nød til at afskedige medarbejdere, der umuliggjorde opstart i den kommende sæson, men dagen efter viste dig sig, at det blot var ét blandt fire scenarier. Det blev også noteret, at det ville være spild af de mange kræfter der er blevet lagt i museet og det potentiale, som det har, hvis man lukkede museet.I en uvildig analyse, som blev bestilt af Guldborgsund Kommune, blev det konkluderet at man havde et godt produkt og den store faglige indsigt samt personalet blev rost. Til gengæld var museet for dårlig til at drive kommerciel forretning med baggrund i manglende salgs- og markedsføringsstrategi. I flere år er markedsføringen blevet varetaget af restaurantens bestyrer, hvilket blev kritiseret til trods for, at vedkommende har arbejdet med markedsføring og turisme i mange år, og har været regionsformand i HORESTA i adskillige år, sidder i det gastronomiske udvalg i samme organisation og i repræsentantskabet i Business LF.
Museet har modtaget en lang række donationer til forskellige projekter i form af udvidelser, forskning og samarbejde med andre museer. Særligt har Arbejdsmarkedets Feriefond bidraget med penge til at udvikle Middelaldercentret. Den første donation kom i 1994 og var på 38 mio. DKK (56,5 mio. i 2013-DKK). To år senere modtog museet 2.620.000 DKK (3,7 mio. i 2013-DKK) fra fonden til at overtage Flatø.I 1999 modtog museet endnu en donation på 23 mio. DKK (30,7 mio. i 2013-DKK) fra Arbejdsmarkedets Feriefond og Storstrøms Amt til udvikling af centret. Købmandshuset, der blev opført i perioden 2003-2006, var ligeledes et resultat af et donation på 4 mio. DKK (4,6 mio. i 2013-DKK) fra Arbejdsmarkedets Feriefond, og i 2008 blev bevilliget lidt over 2 mio. DKK (2,2 mio. i 2013-DKK) fra samme fond. I 2012 gav Nykredits Fond 250.000 DKK til opførslen af en middelalderkirke (se mere under Bygninger) og Arbejdernes Byggeforening gav et beløb på 150.000 kr. Samme år modtog centret også knap 5 mio. DKK til at opføre teknologiparken. I december måned 2013 gav Østdansk Turisme 50.000 kr. til centret til fortsat udviklingsarbejde.
Senest har Middelaldercentret fået en bevilling på 100.000 DKK fra Guldborgsund Kommune til afholdelse af et stort event i sæsonen 2014. Derudover har museet gennem tiden bl.a. modtaget støtte fra Dronning Margrethe og Prins Henriks Fond, Friluftsrådet og den tidligere Turistregion Syd.Middelaldercentret har også modtaget midler fra EU til forskellige samarbejdsprojekter med andre museer i Europa samt fra Undervisningsministeriet og Feriefonden til undervisning og formidling. I 2011 modtog museet 146.000 DKK fra Guldborgsund Kommune og 300.000 DKK fra Vækstforum Sjælland til at færdiggøre en udviklingsplan for de næste 20 år.
Det er rapporteret at Middelaldercentret og de turister stedet tiltrækker skaber arbejdspladser og øget omsætning i Nykøbing Falster, og museet er en meget vigtig del af landsdelen turisterhverv. Det er desuden blevet anslået, at det offentlige har fået omkring 60 % af Middelaldercentrets omsætning tilbage i form af skatter og afgifter i en rapport fra VisitDenmark.
Arkæolog Peter Vemming Hansen har været direktør for Middelaldercentret siden grundlæggelsen i 1992, og han var med til at bygge den første blide i 1989 som ansat for Falsters Minder (nu en del af Museum Lolland-Falster).Historikeren Kåre Johannessen blev ansat som museumsinspektør på museet i 1994, og han bestred stillingen indtil 1999, hvor han blev ansat som leder af Museet på Trelleborg. Han blev efterfulgt af Leif Plith Lauritsen, der havde stillingen frem til 2004, hvor han sagde op.
Johannessen blev herefter genansat som museumsinspektør, og han havde denne stilling i ti år indtil han i begyndelsen af 2015 valgte at sige op for at blive selvstændig historiker. Han har dog fortsat forbindelse til museet som løst tilknyttet. Herefter blev der ansat en nyuddannet arkæolog fra Aarhus Universitet som museumsinspektør. Han var uddannet i middelalder- og renæssancearkæologi og havde bl.a. dyrket liverollespil og HEMA og været frivillig i nogle år på museet. Han var dog ikke ansat ved årets udgang. Per 1. januar 2016 ansatte man i stedet Thit Birk Petersen, der havde været frivillig på museet siden 1997. Petersen er uddannet mag.art. i forhistorisk arkæologi fra Københavns Universitet. Inden hun blev ansat på Middelaldercentret arbejdede hun for Museum Lolland-Falster, hvor hun deltog i udgravningerne i forbindelse med Femern Bælt-forbindelsen. Derudover har hun været ansvarshavende redaktør på Personalhistorisk tidsskrift.Bestyrelsen består af i alt otte medlemmer, bestående af personer indstillet af Guldborgsund Kommune, Nationalmuseet, Det Classenske Fideicommis samt medlemmer som bestyrelsen selv udpeger. Blandt de nuværende medlemmer er historiker og museumsinspektør Poul Grinder-Hansen fra Nationalmuseet og viceborgmesteren fra Lolland Kommune Henrik Høegh.Siden 2016 har formanden for Middelaldercentret været Michael Bang, der er direktør for uddannelsesinstitutionen CELF i Nykøbing Falster. Tidligere har Morten Meldgaard, direktør for Statens Naturhistoriske Museum, været i bestyrelsen.
Den første formand for museet hed Otto Sørensen. Fra 2002 til 2007 var MF Lene Jensen formand. Herefter overtog den den senere borgmester i Guldborgsund Kommune John Brædder, der havde rollen frem til 2010 I 2010 overtog erhvervsmanden Anders Høiris formandsposten.
Middelaldercentret har et antal fastansatte personer, der er iført tidens dragter og udfører forskellige håndværk i husene.
En stor gruppe frivillige deltager ligeledes i formidlingen på lige fod med de fastansatte. De er ligeledes iført autentisk tøj og er særligt talstærke i ferierne. De tilknyttede frivillige har stor diversitet og indbefatter familier, par, singler, og større grupper af venner, samt studerende og pensionister. Størstedelen kommer fra Danmark, men der kommer også frivillige fra England, Finland, Holland, Italien, Portugal og Tyskland.Siden begyndelsen har Middelaldercentret også fungeret som beskæftigelsesprojekt for kommunens ledige. I 1998 arbejdede mere end 30 mennesker på museet som en del af et beskæftigelsesprojekt i en eller anden form. Dette blev i de første år kombineret med uddannelse på produktionshøjskolen Hjortesbjerg. I 2010 blev aktiveringsprojektet nedlagt af byrådet med virkning fra 2011 efter at have kørt i 16 år. Projektet fortsatte dog alligevel i 2012, hvor omkring 150 personer var igennem systemet. Hvert år er et større antal personer beskæftiget centret som led i jobtræning eller beskæftigelsesprojekter. Dette indbefatter både virksomhedspraktik og personer i løntilskud eller på kontanthjælp.
I flere år har Middelaldercentret haft to unge over 18 år fra et europæisk land, som har været på museet henover sommeren. De to personer deltager i et projekt kaldet European Voluntary Service, der giver unge mennesker fra EU mulighed for at komme til et andet land som frivillig. Personerne deltager på lige fod med museets ansatte og frivillige i det daglige arbejde, og de er iført de historiske dragter ligesom de øvrige aktører. Udvekslingen sker i samarbejde med AFS Intercultural Programs i Guldborgsund Kommune.
Middelaldercentret bliver især markedsført i lokalområdet, Region Sjælland og Nordtyskland. Museet har samarbejde med lokale overnatningssteeder, turistkontorer og Østdansk Turisme. I lokalområdet findes flere store sommerhusområder bl.a. ved Marielyst, Stubbekøbing og Rødby, hvor museet også bliver markedsført.Middelaldercentret har et medlem i repræsentantskabet erhvervsorganisationen Business LF, der markedsfører Lolland og Falsters turisme og erhverv. Organisationen driver desuden Embassy of Lolland-Falster, der er en ambassade i Rosengården i København, der står for markedsføringen af området i hovedstaden. Her har Middelaldercentret også haft ansatte iført historiske dragter til at markedsføre museet til Københavns Kulturnat og i vinterferien. Centret deltager i feriemesser i Danmark og Tyskland og man har medvirket i Turismens Dag, der er en landsdækkende markedsføring af turistattraktioner, hvor entreprisen bliver reduceret for at tiltrække flere besøgende. I 2015 deltog Middelaldercentret i Historiske Dage, som er en historiekulturevent i Øksnehallen i København, der bliver afholdt for første gang i marts dette år. Museet lavede en opvisning med fægteteknikker og en gennemgang af bøddelteknikker. Sidstnævnte blev evalueret til det 5.-bedste ud af messens 90 shows, og museets stand, der blev delt med Museum Lolland-Falster, blev af publikum stemt ind som den 4.-bedste. Museet deltog også i arrangementet i 2016, hvor deres stand blev evalueret til den næstbedste på messen. Begge dage optrådte de med et historisk modeshow og opførte et teaterstykke om Sankt Jørgen og dragen.Middelaldercentret samarbejder ofte med andre turistattraktioner i området om markedsføring.
Af forskellige markedsføringsprojekter, som museet har medvirket i, kan nævnes et særligt turistkort, som blev til i samarbejde med de øvrige turistattraktioner i området. Kortet gav ens rabat på indgangen blandt de medvirkende steder. Sammen med flere andre turistattraktioner i området har der været arrangeret rabatordninger sammen med Scandlines ved køb af færgebillet. Der er blevet arrangeret busser, der transporterede turister direkte fra Rostock til Middelaldercentret, hvilket resulterede i udsolgte ture. Man har også haft gratis entrebilletter i lokalavisen Lolland-Falsters Folketidende, og særlige aktivitetsdage for folk med abonnement på avisen, der har over 55.000 læsere i lokalområdet. Roskilde Festival har også haft indslag om museet på deres interne TV.Der gives fast rabat til pensionister og studerende, samt via forskellige foreninger og virksomheder; når der lejes sommerhus via Sol og Strand, til Politikens kunder via Politiken Plus og medlemmer af FDM.
Der kan også købes adgang til museet igennem oplevelspakken Smartbox. Nytilflyttede borgere i Guldborgsund Kommune kan få et såkaldt "Guldpas", som giver adgang til fire attraktioner i kommunen, hvor af Middelaldercentret er én af dem. Museet er ligeledes en del af et velkomstmøde, hvor nye borgere får en rundtur i Nykøbing Falster og omegn. Flere lokale virksomheder og institutioner bruger Middelaldercentret til teambuildingaktiviteter.Museet har ikke haft et stort markedsføringsbudget og har derfor ikke haft råd til tv-reklamer i primetime. Mange hører om Middelaldercentret via mund til mund. Museets hjemmeside har almindelig praktisk information om centret samt nyheder og fremtidsplaner mv. Desuden findes forskellige blogs, der fortæller om forskningsprojekter og nye tiltag. Middelaldercentret har også en YouTubekanal med film om forskellige forskningsprojekter som støbning og smedning, samt informationer om den kommende sæson. Ligesom mange andre museer benytter centret det sociale medie Facebook til at reklamere for kommende events og informere om det løbende arbejde og aktiviteter.
I april måned 2011 blev der opsat skilte ved motorvejsafkørslen, der viste mod Middealdercentret. Dette skete som led i opsætning af en række skilte, der viser til seværdigheder langs Sydmotorvejen og på Fyn. Projektet blev startet af Østdansk Turisme og det skal styrke den lokale turisme. Erfaringer fra England og Tyskland viser en positiv effekt af sådan skiltning.
Middelaldercentrets udviklingsplan, der skal gøre museet til en helårsattraktion, er bl.a. lavet med tyske turister for øje, idet Femern Bælt-forbindelsen vil lette adgangen til Lolland-Falster, når den står færdig.I slutningen af 2013 blev der ansat en egentlig markedsføringsmedarbejder på museet, som bl.a. udviklede en ny visuel profil til Middelaldercentret. Året efter var besøgstallet de første måneder væsentligt højere end samme periode i 2013, hvilket, ifølge markedsføringsmedarbejderens udsagn, var et resultat af øget markedsføring.
I forbindelse med den stort anlagte turnering i sommeren 2014, etablerede museet et samarbejde med Nykøbing Falster Festuge og Nysted Middelaldermarked, der forløber nogenlunde samtidig, om markedsføring af de tre arrangementer samt rabat ved besøg af flere arrangementer. Middelaldercentret er også sponsor på festugen.
Sæsonen går fra maj til september, hvor museet har åbent i dagtimerne. Til særlige arrangementer er der også åbent om aftenen. I ydersæsonen er der lukket om mandagen, og i højsæsonen, som ligger i sommerferien, er åbningstiden lidt længere end ellers, og derudover er der åbent i skolernes efterårsferie. Der er ikke basis for at holde åbent i vinterhalvåret. De første år voksede besøgstallet støt, og toppede omkring år 1999. Herefter er det gået tilbage og har flere år ligget mellem 45.000 og 55.000, men museet fungerer bedst med omkring 70.000 besøgende om året. Mellem 40 og 50 % af de besøgende har besøgt museet før.Det oprindelige projekt tiltrak et stort antal besøgende og dannede grobund for etableringen af et egentligt museum. Besøgstallet steg hurtigt og i 1994 havde museet omkring 40.000 besøgende.Besøgstallet steg til omkring 100.000 de kommende år i takt med at museet blev udvidet og en generel øget interesse for middelalder i Danmark. Det kulminerede i 1999, der var erklæret for nationalt middelalderår, hvor der blev arrangeret et stort antal events med relation til middelalderen over hele landet. Kåre Johannessen havde været en del af koordineringsgruppen af middelalderåret, og opmærksomheden øgede interessen for middelalder betydeligt, hvilket gav Middelaldercentret det højeste antal besøgende nogensinde på omkring 110.000. Interessen var langt større end tidligere forsøg på at markedsføre bestemte tidsperioder. Indtil da havde særligt vikingetiden været populær inden for museums- og reenactmentverdenen, og Middelaldercentret var de første, der for alvor dyrkede middelalderen.I 2002 havde Middelaldercentret omkring 90.000 besøgende om året, men besøgstallet er langsomt gået tilbage siden. I 2006 besluttede man at holde lukket om mandagen i ydersæsonen på grund af for få besøgende, hvilket planmæssigt gav knap 3.000 færre gæster. Middelaldercentret selv tilskriver en del af tilbagegangen med, at museet ikke længere har afholdt middelaldermarkeder og lignende større arrangementer, fordi investeringerne ikke stod lig med udbyttet i disse events. Man har også konstateret, at det især er de normale dagligdags aktiviteter, der trækker publikum til, og i mindre grad særarrangementer som sankthans og julemarked. Antallet af middelaldermarkeder rundt om i landet er vokset betydeligt siden museets åbning, hvilket også har øget konkurrencen.I 2007 rundede museet gæst nummer en million.
På trods af faldende besøgstal på museer og færre turister generelt forårsaget finanskrisen, så har Middelaldercentret ikke registreret lige så stor tilbagegang i turister som andre attraktioner i området, og halvvejs gennem sæsonen 2008 havde man haft flere besøgende end de to foregående år. Det samlede antal besøgende endte dog på 50.000, hvilket var historisk lavt.
I 2013 svigtede især antallet af tyske turister, som normalt er en stor kundebase.
Ved museets 25 års jubilæum som turistattraktion i 2014 havde knap 1,5 millioner gæster besøgt Middelaldercentret.
I maj måned 2014 kom der 33 % flere besøgende end tidligere år, til gengæld kom der dog omkring 4.000 gæster færre end budgetteret igennem i juni måned, hvilket resulterede i at besøgtallet for sæsonen i juli måned sammenlagt var omkring 17 % højere end tidligere år. Frem til september måned 2014 havde museet haft omkring 2.500 flere besøgende end året før. Generelt oplevede hele Lolland-Falster et øget antal turister i forsommeren 2014. I juli måned i sæsonen 2016 blev man ramt af ustablit vejr og derved et dalene antal turister i forhold til andre år på samme tid. På trods af dette var man alligevel godt tilfreds med antallet af gæster halvvejs gennem sæsonen. I august måned samme år rapporterede Business LF, at der var stor fremgang i turisme på Lolland-Falster i de første fem måneder af sæsonen.
Middelaldercentret har haft en lang række samarbejder med andre museer i både Danmark, Norden og resten af Europa.
Siden 2003 har Middelaldercentret været medlem af Exarc, der er en europæisk sammenslutning af frilandsmuseer. Direktøren Peter Vemming Hansen har siddet i bestyrelsen i flere år. Fra marts 2003 år medvirkede museet i EU-projektet Ancient Times, der var et samarbejde mellem det nu nedlagte museum Salvestaden ved Kalmar i Sverige, Lofotr Vikingmuseum på Lofoten i Norge, Slawendorf Passentin i Tyskland og Cesis i Letland. Projektet skulle skabe et samlet koncept for historie, forskning, underholdning og turisme. Projektet er nu nedlagt, da det var Salvestaden og Kalmar kommun, der var hovedkræfterne bag. Det største fysiske vidnesbyrd på samarbejdet var et købmandshus, som Middelaldercentret byggede i Salvestaden.I 2005 deltog Middelaldercentret i Historiens Dag, der er et landsdækkende initiativ, der skal øge kendskab og forståelse af den danske kulturarv. Det var første gange arrangementet blev afholdt dette år, og omkring 600 seværdigheder med forbindelse til historie og kultur deltog. Ca. 45.000 besøgte arrangementet over hele landet. I perioden 2005-2007 og igen 2008-2011 havde museet et samarbejdet med Oldenburger Wallmuseum i Oldenburg in Holstein, kaldet Baltic Bridge. Wallmuseum beskæftiger sig med slavere, og samarbejdet skulle lade museerne udveksle erfaringer og forbedre formidlingen begge steder. Museerne har haft ansatte på udveksling hos hinanden flere gange, og Middelaldercentret har opført ridderturneringer på museet i Tyskland. Sammen med Wallmuseum var Middelaldercentret på studietur til Gotland i oktober 2010, hvor de besøgte forskellige museer og historiske lokation som bl.a. en fiskemuseum i Kovik, voldstedet Torsburgen, Bungemuseet, der er et frilandsmuseum samt Visby der har en meget velbevaret middelalderbykerne samt den berømte bymur. I 2014 blev der annonceret planer om et gastronomisk samarbejde med Wallmuseum.Museet har samarbejdet med Minjasafnið á Akureyri (Akureyri Museum) i byen Akureyri på Island i flere omgange. Middelaldercentret har deltaget i middelaldermarkeder arrangeret af Akureyri Museum i flere år, som har været finansieret af Nordisk Kulturfond, og museet bidrog til svovludvinding på Island til et forskningsprojekt om krudt i forbindelse med forskningsekspeditionen Galathea 3 (se mere under Krudt og kanoner). I 2007 besøgte ansatte fra museet på Island Middelaldercentret som frivillige i juli måned.Fra 2009 og tre år frem har museet haft et samarbejde med en bådebyggerskole i Lübeck i et EU-projekt kaldet Regionet, der går ud på at bevare og dele viden om historiske håndværk vedrørende bådbyggeri. Bådebyggerne fra Tyskland kom til Middelaldercentret for at sejle med museets rekonstruerede skibe samt at vedligeholde dem.Middelaldercentret har samarbejdet med Fotevikens Museum i Skåne siden 2010 i et projekt kaldet Amaprof, der er en sammentrækning af Amatør og professionel. Begge museer benytter sig af frivillige i deres formidling, og projektet, der bl.a. består i udveksling af frivillige mellem museerne, skal øge samarbejdet og uddannelsen af de frivillige.Sammen med bl.a. Vikingeskibsmuseet i Roskilde, Sagnlandet Lejre og en lang række lokale museer og historiske markeder alle fra regionen Midt- og Vestsjælland deltog Middelaldercentret i projektet Da Danmark Blev Til. Projektet forløb i perioden 2011 til 2014 og satte fokus på vikingetid og middelalder i Danmark og skabelsen af Kongeriget Danmark. Som en del af projektet deltog centret i Togtet i juli 2013, der var en 12-dages sejlads fra Roskilde til Korsør med den største flåde af rekonstruerede vikinge- og middelalderskibe, der er set i Danmark. Flåden bestod af Havhingsten fra Vikingeskibsmuseet, Aslak fra Maritimt Forsøgscenter i Lyndby og Agnete fra Middelaldercentret, og undervejs lagde skibene til på Orø, i Rørvig og Kalundborg.
Middelaldercentret er en af landsdelens største kulturtilbud, og det er områdets største og mest populære turistattraktion. Det er også listet som kommunens bedste museum flere gange, og det er Nykøbing Falsters ubetinget største attraktion.Middelaldercentret er anerkendt både nationalt og internationalt for museets høje faglige niveau og nyskabende formidling (se mere under Formidlingskoncept). På grund af museets store fokus på historisk korrekthed, unikke middelaldermiljø og autenticitet, hvor folk lever som i middelalderen, er Middelaldercentret anerkendt som et af de mest autentiske steder i Europa inden for middelalder, og museet har således også haft besøg af nogle af de bedste og mest autentiske grupper fra Europa. Museet er også kendt for eksperimentelarkæologisk forskning af høj kvalitet, og det er et de få steder i verden, hvor man kan udføre realistiske og autentiske eksperimenter til denne periode.Turistorganisationen Danske Turist Attraktioner tildelte flere gange Middelaldercentret fire ud af fem mulige stjerner, hvilket betød at museet blev anset for at være "en helstøbt attraktion af meget høj værdi på nationalt niveau." Organisationen bedømte attraktioner hvert andet år, og gav allerede ved deres første besøg i 2005 fire stjerner til oplevelsescentret, hvilket blev gentaget i 2007. I 2009 modtog museet igen fire stjerne, men var denne gang kun tre point fra fem stjerner, som kun en håndfuld attraktioner i landet modtog inden, organisationen blev opløst med udgangen af 2011.Ved et besøg i 2013 roste værten af rejseprogrammet Anne-Vibeke Rejser følelsen af en tidsrejse og manglen på skilte, der i stedet kræver at publikum interagerer med aktørerne.
På rejsehjemmesiden TripAdvisor, hvor brugere kan anmelder hoteller, restauranter og turistattraktioner, har museet 98 % positive tilkendegivelser (april 2019), og anmelderne hæfter sig især ved oplevelsen af at være tilbage i tiden, aktørernes engagement, muligheden for at deltage i aktiviteter som publikum, muligheden for at blive klogere på perioden samt restauranten Den Gyldne Svane. Brugere af Google+ har i gennemsnit givet attraktionen 4,4 ud af 5 mulige stjerner. Brugere har givet museet 4,7 ud af 5 mulige stjerner på museets officielle Facebookgruppe.Middelaldercentret er blevet anbefalet til familier med børn af flere aviser, hjemmesider og magasiner.
Hjemmesiden Highways.dk, der er en guide til kør-selv ferier, besøgte museet i juli 2014 og roste historieformidlingen, og man konkluderede, at et besøg snildt kunne vare det meste af en dag og være underholdende for både børn og voksne.Vores børn listede det som en af "7 danske ferie-perler" og skrev, at man kunne bruge en hel dag på stedet selv med små børn. På hjemmesiderne Sjov for Børn og Børn i Byen har brugerne gennemsnitligt tildelt 4,5 ud af fem mulige stjerner, og i anmeldelserne bliver autenticitet og levendegørelsen fremhævet. Hjemmesiden Spiseliv.dk listede restuaranten ’’Den Gyldne Svane’’ i en gastronomisk gennemgang af besøgsværdige restauranter til Sydsjælland og Lolland-Falster.Flere bloggere, der skriver om ferier og rejsemål, har besøgt og beskrevet museet, og de har særligt rost autenticiteten, de mange aktører og deres formidling samt muligheden for at publikum kan blive involveret i aktiviteterne.
Allerede i 1991 modtog projektet med bliderne lokalavisens initiativpris. som gives som "belønning for ekstraordinære indsatser og ekstraordinære initiativer, som kan være til gavn for landsdelen Lolland-Falster". I 1996 fik indgangsbygning, der netop var blevet opført, en arkitekturpris som blev tildelt af Nykøbing Falster Kommune. Prisen blev givet til gode og smukke huse i Nykøbing Falster, og komitéen hæftede sig ved at byggestilen både var moderne, men samtidig gav association til middelalderens byggeskik. Yderligere kommenterede man at museet med "... denne smukke bygning har fået en markant indgangsbygning som er med til at styrke centrets udvikling og position som byens største turistattraktion...".I 2009 blev museet nomineret til Østdansk Turismes innovationspris for centrets innovative formidling og læringsindhold. Prisen blev uddelt første gange dette år, og den bliver givet til turistattraktioner, der er nytænkende og gode til at tiltrække turister. I alt fem attraktioner blev nomineret til prisen, som gik til Kragerup Gods.I slutningen af 2016 annoncerede Guldborgsund Kommune, at man ville lave den såkaldt "Guldkanon", med inspiration fra Kulturministeriets Kulturkanon fra 2004, der skulle indeholde de vigtigste steder i kommune. Der kom over 800 forslag, hvoraf Middelaldercentret var én af de 350 som blev udvalgt til afstemning. De blev bragt til afstemning i foråret 2017, hvor over 1100 personer stemte. I april blev i alt 37 kanoniserede emner offentliggjort, hvoraf Middelaldercentret var iblandt dem.Middelaldercentret har haft en meget høj kundetilfredshed på over 95 % i flere år i træk.
Middelaldercentret arbejder med historisk levendegørelse og formidler dansk købstadskultur i perioden omkring år 1400; mere nøjagtigt følger centret den aktuelle kalender, men 610 år forskudt – i 2014 skildres således året 1404, i 2015 formidles 1405 og så fremdeles. Dette er bl.a. valgt for at undgå anakronismer, hvor personer bærer klædedragter og genstande fra eksempelvis 1000-tallet og 1400-tallet på samme tid. Samtidig giver det mulighed for at vise udviklingen i middelalderen, da særligt dragtmode udviklede sig betydeligt på 10-15 år.Centrets arbejde er baseret på meget grundige forstudier og selvstændige forskningsforløb, der sigter mod at være så autentisk som muligt, da autenticiteten er altafgørende for at give et overbevisende billede af en historisk periode og give indtryk af en tidsrejse. Møbler, genstande og anden indretning i husene er rekonstrueret på baggrund af fund og billedmaterialer fra middelalderen.
Formålet med arbejdet er dels formidling, men i høj grad også forskning, især i form af såkaldt eksperimentel arkæologi, hvor fortidens redskaber og teknologi rekonstrueres på grundlag af bevarede kilder og genstande i udstillinger over hele verden, hvorefter genstandene afprøves i praksis. Derved høstes nyttig og ofte overraskende praktisk viden og forståelse af perioden, der tilsammen bidrager til en øget forståelse af fortiden. Desuden arbejder museet meget med såkaldt edutainment, der er sammensat af de engelske ord education og entertainment (uddannelse og underholdning), der uddanner publikum, mens de bliver underholdt.
Middelaldercentret har en gruppe fastansatte formidlere, men museet har også tilknyttet venneforeningen Guldborgsund Gildet, hvorfra frivillige deltager i formidlingen i museets åbningstid. Både personale og frivillige er iført tidens dragter og lever i åbningstiden ganske som for 610 år siden for at give publikum et indtryk af at være i middelalderen. Således er der ingen skilte, der forklarer om de forskellige bygninger og håndværk. Besøgende opfordrers derimod til at snakke med aktørerne, der "lever i middelalderen". Der lægges et stort arbejde i at uddanne de ansatte og frivillige, så de er fagligt rustet til at påtage sig rollen som middelaldermenneske. Der bæres ikke briller eller piercinger, og "indbyggerne" anvender heller ikke mobiltelefoner, fjernsyn eller andre moderne ting, der ikke indgår i formidlingskonceptet. Besøgende må normalt ikke komme udklædt i middelaldertøj, for ikke at blive forvekslet med museets folk. Aktørerne har hver en rolle som de spiller, og de træder ikke ud af denne medmindre, det er absolut nødvendigt. Dragterne er stort set syet i hånden og de tilhørende genstande som bælter, knive og sko er ligeledes fremstillet i hånden ofte efter fund eller illustrationer. Dette gør, at Middelaldercentret har ry for at have den højeste standard af autenticitet i Europa, og at det er blandt de førende inden for sit felt.Der foreligger ingen fast plan for centrets "endelige form". Middelaldercentret udvikles løbende, hvilket sikrer, at dét billede af middelalderen, der præsenteres, altid er det mest muligt korrekte i henhold til de nyeste forskningsresultater. Således er flere af husene blevet ombygget eller har ændret funktion i takt med, at ny viden er kommet til.
Middelaldercentret holder åbent i dagtimerne i sommerhalvåret fra maj til og med september, og igen i skolernes efterårsferie. Museets middelalderby er opført som en del af fiktiv dansk købstad, og den har fået navnet Sundkøbing. Byen er opbygget med håndværkerhuse, handelsboder, en havn med flere skibe skibe og både. Der bliver udøvet forskellige håndværk i husene, der bl.a. tæller en smedje, et købmandshus, en skrædder, et rebslageri og et hus, hvor der farves med planter. På torvet handles med autentiske varer, som har eksisteret i middelalderen og der spilles musik fra perioden og gøgles. Museet har mange husdyr som høns, gæs, får og heste, som alle er racer, der eksisterede i Danmark i middelalderen. Støtteforeningen Guldborgsund Gildet har forskellige grupper af frivillige, som beskæftiger sig med bestemte håndværk og er organiseret i laug som bl.a. vævning, plantefarvning, bueskydning, sejlads med de rekonstruerede skibe samt musik og intrumentfremstilling.
En middelaldermusikgruppe som har taget navn efter Falsterpiben, der er en del af en fløjte fra middelalderen, blev oprindeligt dannet i 1997 på Middelaldercentret, men er ikke længere en del af museet.Middelaldercentrets to blider bliver demonstreret for publikum dagligt i åbningstiden. Den store af dem er verdens største, og de er en af hovedattraktionerne på museet. Besøgende bliver involveret i afskydningen, og bliderne skyder sten på 15-17 kg omkring 150 til 250 meter ud i Guldborgsund. Derudover findes en mangonel, en bombard og flere såkaldte hagebøsser, der er et tidligt gevær, som alle bliver affyret for de besøgende med jævne mellemrum. Hver dag i højsæsonen og i efterårsferien er der våbendemonstrationer, hvor mindre våben som langbue, armbrøst og stavslynge bliver fremvist og demonstreret. Middelaldercentret er et af de ganske få frilandsmuseer i Europa, der beskæftiger sig med teknologi i en bestemt historisk periode.
En anden hovedattraktion er ridderturneringerne, hvor to riddere dyster med sværd, spyd og lanser. Ridderturneringerne er opbygget med de samme discipliner, som man havde omkring år 1400, og ridderne benytter sig af autentiske rustninger og våben. Udstyret koster op mod 300.000 kr. pr. ridder. Derudover findes der bueskydning for publikum, og legepladsen er ligeledes inspireret af middelalderen. I indgangshallen vises der skiftende kortfilm og udstillinger, der formidler forskningsprojekter.På stedet forefindes endvidere en restaurant kaldet Den Gyldne Svane, der er indrettet som spisesalen på en større dansk adelsborg omkring år 1400. Her serveres autentisk middelaldermad i stearinlysenes skær. Restauranten er en selvstændig virksomhed, men er i praksis en integreret del af formidlingen og lever op til de samme krav som resten af museet. Maden bliver lavet ud fra opskrifter, der stammer fra 1300- til 1500-tallets Danmark, Tyskland og England. I 1995-96 bidrog arkæolog og madhistoriker Bi Skaarup, der har forsket i middelaldermad, til at udvikle restauranten, og Middelaldercentret fortsatte samarbejdet med hende frem til hendes død i foråret 2014. I efteråret 2009 blev det annonceret, at der var planer om at videreudvikle køkkenet sammen med Grønt Center, der er et erhvervs- og forskningscenter, og Oldenburger Wallmuseum i et forsøg på lave mere årstidsbaserede retter, som en slags historisk pendant til Ny nordisk mad.I skovstykket umiddelbart nord for middelalderbyen findes en udstilling om tro og overtro i middelalderen med overnaturlige væsner som varulv, åmanden og andre fænomener. Fra 2013 er der i samme område etableret en teknologipark, med forskellige middelalderlige maskine og opfindelser, som publikum i mange tilfælde kan afprøve. Både teknologiparken og udstillingen om overtro adskiller sig fra resten af museet ved at have skilte, der forklarer om de forskellige teknologier og overnaturlige fænomener.
I løbet af sæsonen afholdes temaweekend med særligt fokus som madlavning, teater eller våbentræning og dage med særlige omvisninger. Der har været afholdt særlige våbendemonstrationer, hvor museet sammen med inviterede gæster har demonstreret skydevåbens historie og udvikling fra stenalderen til moderne tid.Fra 2005 og nogle år frem afholdt man et riddershow kaldet A Knight to Remember nogle aftener i sommersæsonen. Arrangementer var en blanding af teater, ridderturneringer, middelalderkamp, og det blev udført at museets ansatte og frivillige. I 2010 inviterede man for første gang udenlandske reenactergrupper til at deltage i disse events (se mere under International interesse), og det har senere udviklet sig til en kanonfestival, hvor grupper af indbudte reenactere deltog. I 2014 blev arrangementet erstattet af Turneringen om den Gyldne Lænke, hvor en indbudt gruppe af udenlandske riddere opførte en 100 % autentisk ridderturnering med faste lanser og fuld kontakt.
Til sankthans bliver der hvert år opstillet bål i havnen og afholdt båltaler. Efter bål og taler afskyder bliderne ildkugler ud over Guldborgsund. Båltalerne har bl.a. været afholdt af forfatteren Maria Helleberg og formanden for Middelaldercentret Anders Høiris. I 2012 besøgte omkring 1.500 personer museet til sankthans, hvilket var en fremgang på ca. 30 % i forhold til året før. I 2015 kom der lidt over 1.300 gæster, mens der i 2016 kom over 1.700 personer. Båltaleren var dette år var direktør for Museum Lolland-Falster Ulla Schaltz. I 2017 var tallet knap 1.400, hvilket til dels skyldtes et ustadigt vejr. Båltalen blev holdt af Kåre Johannessen.
I efterårsferien er der ligeledes ekstra arrangementer i form af bl.a. slagtning af høns og grise, teater, dukketeater, informationsløb for børn, historisk modeopvisning og en aften, hvor der er længe åbent med ridderturnering oplyst af levende lys og fakler samt bliderne, der affyre ildkugler. Denne aften afsluttes med fyrværkeri. Arrangementet i efterårsferien er efterhånden blevet en fast tradition blandt en del lokale.Uden for sæsonen har der siden 2008 været afholdt julemarked i slutningen af november eller starten af december måned. Markedet afholdes i husene i middelalderbyen, men har ikke nogen anden forbindelse med middelalderen. Julemarkedet havde sit hidtil højeste antal besøgende i 2013. I 2014 lavede TV Øst en halv times indslag om julemarkedet, hvor værten Sille Roulund bl.a. fik tegnet en karikatur af den lokale kunstner Anne Gyrite Schütt, som også er frivillig på Middelaldercentret, og besøgte de forskellig stande. I 2016 slog julemarkedet igen rekord med op mod 1.500 besøgende. Til fastelavn er der også blevet afholdt arrangement med tøndeslagning og konkurrencer om udklædning, hvilket skete i perioden 2010-2016.I flere år afholdt man middelaldermarkeder på Middelaldercentret med indbudte grupper, der kom og solgte forskellige varer. Det hidtil sidste af disse markeder blev afholdt i 2006.
I efteråret 2012 lod man for første gang folk komme og fiske med moderne remedier i havnen på museet efter åbningstid. Dette er senere blevet gennemført flere gange om morgenen inden åbningstid. Der er også afholdt bryllupper i middelalderbyen, med efterfølgende mad i restauranten Den Gyldne Svane, hvilket dog er sket uden for sæsonen. I 2012 anskaffede centret sig en hund af racen broholmer, som også eksisterede i middelalderen. Senere på året besøgte hundeklubben Broholmerselskabet museet, hvor de fremviste deres hunde, og fortalte om racens historie.
Middelaldergrupper fra hele verden gæster centret i løbet af sæsonen. Den første reenactmentgruppe, der besøgte Middelaldercentret, var en engelsk kanongruppe, hvilket skete i første halvdel af halvfemserne. Siden 2010 er der blevet afholdt en festival i skolernes sommerferie, hvor internationale reenactergrupper er blevet inviteret. Festivalen har været af varierende længde fra tre dage til en uge. Her er tiden, der er blevet skildret, blevet udvidet for at favne bredere. Den internationalt anerkendte reenactmentgruppe Company of Saynt George, som beskæftiger sig med årene 1460-1490, har været gæst flere gange ved disse begivenheder. Ligeledes har gruppen Order of the Crescent deltaget. Gruppen er en af verdens bedste og har vundet World Joust turneringen tre gange i træk i Leeds, England, og har tilknytning til Royal Armouries og Wallace Collection i London. Tidligere år har der også været afholdt festivaler og særlige shows, dog udelukkende med museets egne folk.
Mindre grupper af frivillige kommer også igennem sæsonen, heriblandt folk fra Storbritannien, Tyskland, Holland, Portugal og Italien.Siden 2008 har museet fået besøg af en gruppe elever fra King Edward's School i Birmingham hvert andet år. De fleste af eleverne er mellem 14 og 18 år, og de følger alle et særligt tilvalgsfag, hvor de via levende historie lærer om middelalderen og bueskydning som en del af deres uddannelse. Opholdet varer knapt to uger, og eleverne deltager i den daglige formidling sammen med de ansatte og frivillige.
Museet har tilknyttet en skoletjeneste, der tilbyder forskellige undervisningsforløb om middelalderen for skoler og skolefritidsordninger. Tilbuddene omfatter både én-dagsarrangementer og lejrskole, hvor eleverne bliver iført autentiske dragter, samt lever og bor i middelalderbyen, ligesom centrets ansatte og frivillige gør. Der gives også guidede rundvisninger om tro og overtro for skoleklasser i skoven.I forbindelse med åbningen af teknologiparken i 2013, er der blevet udviklet undervisningsmateriale om middelalderlige opfindelser med henblik på undervisningsforløb i folkeskoler.
I alt besøger ca. 10.000 skoleelever museet hvert år, og lejrskolefaciliteterne er stort set booket i hele sæsonen.
På trods af at Middelaldercentret har faste rammer på museet ved Nykøbing Falster, har centret flere gange medvirket til forskellige arrangementer rundt omkring i både Danmark og udlandet. 
I 1993 medvirkede ansatte fra stedet til en ridderturnering i efterårsferien på Tøjhusmuseet i København. Igen i 1995 stod museet for et middelalderarrangement på Tøjhusmuseet. I 1995 medvirkede Middelaldercentret i et middelaldermarked på slotsruinerne ved Hammershus på Bornholm. Museet medbragte et mobilt marked, med bl.a. smedje, bagere og bueskytter.Med de rekonstruerede skibe har Middelaldercentret medvirket til mange skibsfestivaler, sejlskibsregattaer og træf i bl.a. Rostock, Stubbekøbing, Nysted, Sakskøbing. I 2005 var Agnete til en regatta i Brest i Frankrig. I 2013 deltog man i flere arrangementer; sejlskibstogtet Da Danmark Blev Til, der gik fra Roskilde til Korsør sammen med to andre rekonstruerede skibe, Køges 725 års købstadsjubilæum, Hajkutter Festival og -Regatta i Nysted og et sildemarked i Stege på Møn.I 2003 bidrog Middelaldercentret med riddere, 23 heste og andet udstyr, heriblandt en mobil kastemaskine, til Det Kongelige Teaters opsætning af Ivanhoe i Ulvedalene. Forestillingen blev instrueret af Kasper Bech Holten, Martin Spang Olsen stod for kampscenerne, mens Nikolaj Lie Kaas spillede hovedrollen, og blandt andre medvirkende var Sonja Richter og Charlotte Munck.
Flere af museets ansatte deltog i kampscenerne, ligesom ridderne blev brugt til en ridderturnering i forestillingen. På trods af at flere rollespilsforeninger havde tilbudt at medvirke, valgte man i stedet Middelaldercentret, der kunne bidrage med autentiske våben og riddere.Fra 2004 til 2010 har museet deltaget i et middelaldermarked uden for byen Akureyri i regionen Norðurland eystra på Island. Markedet er blevet afholdt på en middelalderlig handelsplads Gásir ca. 11 km fra byen og er foregået i samarbejde med Akureyri Museum.I efterårsferien 2006 deltog Middelaldercentret i et middelaldermarked i København, og opførte ridderturnering på Christiansborg Ridebane.I 2009 og 2010 udførte Middelaldercentret ridderturneringer på Oldenburger Wallmuseum i Oldenburg in Holstein til et slavermarked på museet kaldet Slawentage. Markedet har været afholdt siden 2006 og består af en lang række boder, hvor tyske reenactmentgrupper sælger varer, forskellige markedsaktiviteter og et slag mellem to grupper slavere.I forbindelse med regentparrets besøg i Vordingborg den 5. september 2013 deltog museet i et arrangement i byen. Middelaldercentrets ansatte og frivillige udførte forskellige middelalderlige optrin i gågaden og udførte et slag foran Gåsetårnet. En udsending fra museet vandt en konkurrence imellem vikinge- og middelalderkrigere på Vikingborgen Trelleborg i sommeren 2013.
Museet har flere gange deltaget ved mindre arrangementer og projekter i lokalområdet som bl.a. Kulturfestival på Slotsbryggen i Nykøbing Falster, hvor man har udført historiske modeshows med tøj fra forskellige perioder i samarbejde med Museum Lolland-Falster, det lokale cykelløb Tour de Marielyst, hvor man bl.a. udførte en ridderturnering på stranden i Marielyst, et regionalt sundhedsprojekt og et lokalt motionsløb, der går over Farøbroen. Middelaldercentret er samarbejdspartner på cykelløbet og har i den forbindelse doneret flere præmier til konkurrencen.Flere gange har folk fra Middelaldercentret deltaget i et historisk slag ved et kloster i Morimondo sydvest for Milano, Italien. Slaget fandt oprindeligt sted i 1352, og ved det reenactede slag deltager grupper fra bl.a. Danmark, Storbritannien, Italien og Polen.I uge 41 i september måned 2014 deltog Middelaldercentret i et arrangement på Pederstrup på Vestlolland i anledning af 200-året for folkeskoleloven, som den tidligere ejer af herregården C.D.F. Reventlow havde været med til at indføre i 1814. I alt ti forskellige kulturinstitutioner fra Lolland-Falster deltog og tilbød forskellige workshops for skoleelever i projektet kaldet SkoleTour200. Middelaldercentret havde riddere med, der gav lektioner i krigskunst.I oktober 2016 medvirkede aktører fra Middelaldercentret til en bogmesse med genren fantasy, som foregik på kostskolen Herlufsholm i Næstved.Den 12. oktober 2018 opførte Middelaldercentret tre ridderturneringer i fakkelskær på Krigsmuseet (tidligere Tøjhusmuseet) i København i forbindelse med Københavns Kulturnat. Turneringen foregik med tre riddere og forskellige hjælpere fra museet.
Som forskningsinstitution har Middelaldercentret bl.a. forsket i og rekonstrueret forskellige våben, bygninger og skibe fra perioden. Til mange af rekonstruktionerne er der blevet fremstillet værktøj på baggrund af fund og afbildninger fra middelalderen, og man har så vidt muligt brugt historiske teknikker til fremstillingen.
Museet var de første til at rekonstruere en blide i nyere tid, som rent faktisk fungerede. Det var tidligere forsøgt af Napoleon 3. i 1851, men den skød 70 meter baglæns, og maskinen brød sammen efter få skud. Middelaldercentrets første blide blev bygget i 1989 i forbindelse med Nykøbing Falsters 700 års jubilæum. Den første blide, der blev bygget, fungerede dog ikke efter hensigten, og blev i stedet opstillet i en rundkørsel i udkanten af Nykøbing Falster. Herefter blev en ny og fuldt fungerende blide bygget. Den består af omkring 10 tons egetræ og bruger en ballast på omkring to tons sten, og den har været i brug siden færdiggørelsen og har skudt tusindvis af skud. I 2002 var dens længste skud 168 meter med en 15 kg tung sten. I 1991 blev der bygget endnu en blide, der er væsentligt større end den første, og den består af omkring 21 tons træ. Den er dimensioneret til 10 tons sten som ballast, hvorved den kan kaste op til 500 m, men der bruges kun omkring fire tons, så den skyder omkring 250 m. Kastearmen på den lille blide trækkes ned ved brug af taljer og reb, mens der skal fire personer til at gå i to store hjul for at løfte ballastkassen op på den store. Bliderne blev fremstillet i samarbejde med møllebygger John Jensen på hans værksted, samt en smed og en rigger, der var specialiseret i at løfte ekstremt tunge genstande.
I 2005 blev Middelaldercentret hyret til bygge en blide til Warwick Castle Warwickshire i England. Bliden blev bygget efter samme design som den store blide fra 1991 med undtagelse af en længere kastearm, så den i alt måler 18 meter. Denne blide overtog dermed titlen som verdens største fra Middelaldercentrets store blide, der havde haft rekorden, siden den blev bygget. Delene blev produceret på Middelaldercentret og sendt til Wiltshire, hvor de blev samlet. Middelaldercentret var også med til at uddanne personale til at betjene bliden på Warwick. I 2011 tog Middelaldercentret rekorden for den største blide tilbage, idet der blev sat en længere kastearm på den store blide, efter den gamle knækkede.Der blev brugt i alt to tons jern til konstruktionen af bliden på Warwick Castle. I 2006 blev den anerkendt som den kraftigste blide i verden ved at kaste en sten på lidt over 13 kg 249 meter, og den slog derved den tidligere rekord på 228 meter.Den 10. april 2015 gik der brand i et stråtækt bådhus kort efter en brændende kugle fra bliden blev affyret. Det blev hurtigt rapporteret, at en gnist fra kuglen havde startet branden, selvom slottets talskvinde udtalte, at årsagen til branden stadig var under efterforskning. Hundredvis af turister blev evakuret fra slottet, men talskvinden sagde, at de ikke var i fare. The Daily Telegraph beskrev bådhuset som "historisk", "middelalderligt" og at det stammede fra 1896, da Francis Greville, 5. Jarl havde opført det til en elektrisk båd.En blide i Nijmegen i Holland er blevet fremstillet med hjælp fra Middelaldercentret omkring 2008.Der findes også en mindre blide uden kontravægt, en såkaldt perrier, der fungerer ved håndkraft. I stedet for en stor kasse med tunge sten, er der fastgjort en række reb, som flere personer hiver i på samme tid, for at får armen til at affyre projektilet.
Et internationalt forskningsprojekt vedrørende krudtfremstilling i middelalderen har til huse på Middelaldercentret. Projektet startede i 2002 og består af historikere og arkæologer fra bl.a. Danmark og Storbritannien. De medvirkende kalder sig Ho Gruppen efter byen af samme navn ved Oksbøl, hvor gruppen har udført eksperimenter med rekonstruerede skydevåben. Gruppen har samarbejdet med flere eksperter i krudt og krudtfremstilling, heriblandt den tidligere fyrværker fra Tivoli, Lars Barfod og folk på Artilleriskolen i Varde. Gruppen afholder forskningsseminar ca. en gang om året med forskere fra bl.a. Storbritannien, USA og Danmark.En mindre del af denne gruppe deltog således i Galathea 3 i 2006-2007, hvor der blev undersøgt svovl fra Island og salpeterudvinding ved Pondicherry, Indien, samt hvordan ingredienserne blev transporteret til Europa. I forskningsprojektet har man bl.a. optaget film og taget fotografier, som viser salpeterudvinding ved hjælp af gammeldags metoder i Indien, som har været brugt i middelalderen, men som man regner med forsvinder inden for nær fremtid. Svovludvindingen foregik i samarbejde med det lokale museum Akureyri Museum i Akureyri på steder, hvor der i historisk tid er blevet udvundet svovl til fremstilling af krudt. Allerede i 2001 havde et hold fra Ho Gruppen været på Island for at undersøge svovludvinding, hvilket blev gentaget i 2005, og forskningprojektet har også været på Sicilien for at registrere svovlforekomster, som har været benyttet til tidlig krudfremstilling.
I 2001 byggede man et hønsehus på Middelaldercentret, så hønsenes afføring kunne blive opsamlet nedenunder og bruges i salpeterproduktion. Flere år senere fandt man ud af, at hønsemøg ikke er velegnet til salpeterfremstilling, og man er i stedet begyndt med hestemøg.Som en del af krudtprojektet har man undersøgt såkaldte ildlanser, ildpile og forskellige blandingsforhold i krudt. Ildlanser kendes tilbage fra 1100-tallets Kina og er en slags romerlys på en pind, der sender små kugler med brændende materiale afsted, der er beregnet til at sætte ild på fjendens bygninger. Ildpile har samme funktion, og det har ikke været genstand for meget forskning inden Ho Gruppen begyndte. Lanserne er fremstillet på baggrund af beskrivelser i Vannoccio Biringuccios bog De la pirotechnia fra 1540. Ildpilene er blevet afprøvet i praksis ved at affyre dem med en ballista mod en træpalisade, hvor den udrettede betydelig skade. Forskningen viste også, at det ikke er meningen, at pilen skal brænde i luften, men først når den rammer målet. Ligeledes har man forsøgt at fremstille salpeter fra dyremøg, hvilket også er blevet praktiseret i middelalderen. Ildpilene blev fremstillet efter opskrifter af Johannes Bengedans.
Centret har i samarbejde med Moesgård Museum fremstillet en kopi af verdens ældste kanon støbt i bronze efter originalen fra 1326, som findes på Historiska museet i Stockholm. Den er fundet i Skåne, Sverige, og kaldes Loshultkanonen efter byen, hvor den blev fundet. Den første støbning blev ikke 100 % vellykket idet selve løbet måtte bores ud efterfølgende. I august måned 2007 blev der støbt fire eksemplarer af denne type på Middelaldercentret i samarbejde med Moesgaard Museum. Ovnen, der blev opført og brugt til støbningen, blev efterfølgende udgravet arkæologisk for at give viden om tilsvarende ovne, der findes ved "rigtige" arkæologisk udgravninger. Med kanonen er der blevet gennemført forsøg, bl.a. i 2002 og 2003 på en lukket miltær skydebane, der undersøgte effektiviteten af krudt fremstillet efter middelalderlige opskrifter. Forsøgene viste, at kanonen var ganske effektiv, hvilket var mod forventningen om, at våbnet var meget upræcist og ineffektivt.Andre typer kanoner i jern er også rekonstrueret heriblandt en type, som også kendes fra skibet Mary Rose, der sank i 1545. Der er ligeledes fremstillet et antal tidlige geværer, kaldet hagebøsser, i bronze og jern.Til sæsonstarten 2014 indviede museet en krigsvogn, der er skabt på baggrund af et kobberstik i Hausbuch som findes på Schloss Wolfegg nær München. Forrest sidder en kanon af Anholttypen fremstillet efter et fund ved øen, og på siderne er der huller til yderligere 14 mindre kanoner eller hagebøsser. Vognen har været stort set usårlig overfor samtidige krigsteknologier, og den er blevet kaldt verdens første kampvogn. Den har været skubbet frem af heste, som gik bagved vognen i en anden beskyttet vogn.
Middelaldercentret råder over flere rekonstruerede skibe fra perioden. Sammen med Vikingeskibsmuseet i Roskilde har man rekonstrueret to store handelsskibe fra middelalderen; henholdsvis Bredfjedskibet og Gedesbyskibet.
Desuden findes en rekonstruktion af Egernsund-prammen, en jolle fra Kalmar i Sverige, samt to færøbåde og en nordlandsbåd. Den ene af de mindre skibe med plads til tolv personer blev renoveret i 2011 i samarbejde med Lolland Produktionsskole på Bevaringsværft Plutteø ved Nakskov. Skibet, der var fremstillet i fyrretræ, var angrebet af svamp i flere af plankerne. Jollen blev fundet i 1930'erne, og står i dag udstillet på Kalmar Slot. Forsøg har vist at det er en manøvredygtig båd, og den har sandsynligvis været brugt som fiskefartøj.I maj 2016 besøgte Middelaldercentrets ledelse Bangsbo Museum i Frederikshavn for at lave opmålinger af Ellingåskibet til en rekonstruktion. Skibet er et knarrskib, der er dateret til 1163, og det bliver set som et link imellem vikingeskibe og middelalderskibe. Augustinusfonden bevilgede i 500.000 kr til et forprojekt der skulle klarlægge omfanget af rekonstruktionen.
Bredfjedskibet er et handelsskib fra 1600-tallet fundet ved Bredfjed på Lolland på et område, som Rødby Fjord tidligere dækkede inden afvandingen.Rekonstruktionen blev udført i samarbejde med Nationalmuseets Marinarkæologiske Forskningscenter i Roskilde. Kun bunden af skibet var bevaret, og resten af skibet blev derfor rekonstrueret ud fra billedmateriale fra samme periode, hvor skibet var i funktion. Dette indbefattede et kobberstik af Hugo Allard fra første halvdel af 1600-tallet med navnet Koppenhagen, et kobberstik af Jan Dirch fra 1611 ved navn Hafnia og et oliemaleri af Hendrick Cornelius Vroom, der kan ses på Marienlyst Slot i Helsingør.På baggrund af konstruktionen i kølen har man antaget, at skibet har haft to master.De første tegninger til rekonstruktionen var færdige i 1999, og skroget blev bygget i vinteren 2000 på Fejø Bådeværft. På Middelaldercentret blev rekonstruktionen færdiggjort, og det blev søsat 7. maj 2001. Skibet blev døbt Sophie efter Sophie af Mecklenburg, der boede på Nykøbing Slot, da skibet var i funktion. Skibet vejede 15 tons og havde 10 tons sten som balast. Stenene stammede fra torvet i Sakskøbing.I 2013 viste det sig, at skibet var angrebet af svamp i en sådan grad, at det ikke kunne svare sig at reparere Sophie, da prisen for en reparation ville overstige prisen på at fremstille et nyt skib. Analyser viste, at svampen havde siddet i træet allerede, da skibet blev bygget, og det var således ikke som følge af dårlig vedligeholdelse. Det var herefter planen at Sophie skulle sænkes med last for give forskere mulighed for at se, hvordan forskellige ting forrådner og dermed give viden om andre skibsvrag.I 2019 annoncerede museet, at det trods flere års arbejde ikke var lykkedes Faaborg Museum at få de fornødne tilladelse til at sænke skibet i Det Sydfynske Øhav som planlagt. Skibet havde på dette tidspunkt ligget i Faaborg i 5 år. Middelaldercentret valgte derfor at at få skibet tilbage til museet, hvor det stadig kunne være offentlig tilgængelig og museet kunne bruge det i formidlingen som et eksempel på, hvad der også skete med skibe i middelalderen.
Egernsund-prammen er en pram fra 1200-tallet, der blev fundet i Egernsund i Sønderjylland.Rekonstruktionen blev fremstillet med kopier af originale værktøjer, for ikke bare at genskabe prammen men også arbejdsprocessen. Konstruktionen og materialevalget til prammen viste højt fagligt niveau på trods af det tilsyneladende simple ydre. Sejlads har vist at det var et manøvredygtigt fartøj med god lasteevne, og man har bl.a. prøvet at transportere mindre heste.
Gedesbyskibet er dateret til første halvdel af 1300-tallet. Det blev fundet i 1988 ved Gedesby på Sydfalster.En model i størrelse 1:5 blev fremstillet inden selve byggeriet. Selve rekonstruktionen foregik fra 1993 til 1995 på Middelaldercentret i samarbejde med Nationalmuseets Marinearkæologiske Center. Der blev fældet omkring 70 m3 egetræ til konstruktionen. Skibet blev søsat den 1. juni 1995 og navngivet Agnete efter folkevisen "Agnete og Havmanden" af Aase Olesen, formand for Arbejdsmarkedets Feriefond.Den første prøvesejlads blev foretaget omkring Gedser og Rødsand i vindstyrker op til 16 m/s.
Forsøg med rekonstruktionen har givet viden om lasteegenskaber og sejlteknikker i skibe fra den tidlige middelalder. Efter yderligere studier fra Vikingskibsmuseet, har man i 2006 fremstillet et kastel til at montere på Agnete. Kastellet har været brugt til at forsvare skibet mod pirater, og det giver en strategisk fordel ved at hæve forsvarene over dækket og give overblik over skibet.
Der er ikke bevaret nogen danske huse fra 1300- og 1400-tallet, da de enten er revet ned eller på anden måde forsvundet. Husene i middelalderbyen er derfor baseret på arkæologiske fund af fundamenter, samtidigt billedmateriale og middelalderlige illustrationer fra andre nordeuropæiske lande, der har haft nogenlunde samme byggeskik. Husene er enten bindingsværks- eller bulhuse, som det var almindeligt i Danmark i middelalderen.
Til de fleste større bygninger på Middelaldercentret har man samarbejdet med en arkitekt ved navn John Kronborg Christensen, som har specialiseret sig i restaureringsarkitektur og historiske bygninger. Christensen har ligeledes medvirket til opførslen teknologiparken.På baggrund af udgravninger i Algade i Aalborg fra 1957-1958, begyndte man i 2008 at opføre et nålemagerværksted fra omkring 1300. Projektet blev ledet af en Ph.d.-studerende i middelalderarkæologi fra Aarhus Universitet og stod færdigt til brug i 2009. Der er blevet fremstillet kopier af en række redskaber, der blev brugt til dette håndværk i middelalderen, og der bliver produceret forskellige typer nåle og fingerbøl i værkstedet bl.a. på baggrund af genstande på Nordjyllands Historiske Museum og Horsens Museum.
I 2011 begyndte opførelsen af en middelalderkirke på museet. Det er en rekonstruktion af Kippinge Kirke på Nordfalster, som den så ud i middelalderen, og det er således kun selve kirkeskibet, der opføres, da resten er senere tilføjelser. Kirken bliver opført i samarbejde med Nationalmuseet, og det er første gang i omkring 600 år, at der bygges en klassisk middelalderkirke. Oprindeligt var det planen, at den skulle bygges næsten udelukkende ved frivillig arbejdskraft, hvilket ville tage 5 til 10 år. I efteråret 2013 blev der dog ansat en professionel murer til at opbygge fundamentet af bygningen. Mureren er Mads Okking, der er søn af skuespilleren Jens Okking og er også uddannet stenhugger. Kirken bliver viet til Sankt Nikolaus, som mange andre kirker i Danmark. Særligt i købstader ved vandet findes kirker viet til denne helgen. En del af udfordringerne ved opførslen er at leve op til nutidens sikkerhedskrav på en bygeplads, og museet har derfor fået kompensation på den del områder. Til projektet er der også fremstillet autentisk værktøj, selvom det i høj grad minder om moderne murerværktøj. I vinteren 2015/2016 blev der er søgt 2,4 mio. kr hos Realdania. Projektet blev præsenteret via hjemmesiden undervaerker.dk, hvorefter brugere kunne støtte projektet, for at vise at der er interesse for det. I sidste halvdel af januar 2016 havde lidt over 1.000 personer støttet det.I forbindelse med kirkebyggeriet har man udført en milebrænding i efteråret 2012, hvor man over tre dage forsøgte at brænde munkesten til brug ved kirkebyggeriet. Stenene var blevet produceret på Middelaldercentret i løbet af sæsonen samme år. Produktionen og brændingen skete efter studier og korrespondance med Cathrinesminde Teglværk i Sønderjylland og et teglværk i Sindal i Vendsyssel. Ved siden af kirken er der blevet anlagt faciliteter til byggeriet i form af et værksted og en plads til fremstilling af munkesten med smathul til blanding af ler. Der skal bruges omkring 40.000 munkesten til opførslen.I 2014 opført man en decideret teglovn til brænding af både mursten og kalk til læsket kalk. Frank Erichsen, kendt fra programmet Bonderøven bistod med opførslen, mens den professionelle murer, der også havde arbejdet på kirken, forestod selve bygningsarbejdet. Ovnen var tegnet af den samme arkitekt, som har tegnet de fleste andre af museets bygninger. Den færdigmurede ovn kunne rumme omkring 12 m3. Ovnen blev prøvebrændt over en weekend i juni, hvor man forsøgte at brænde kalksten. Erichsen hjalp til med at placere kalkstenene korrekt, da han havde ekspertise fra sin egen kalkovn. Der blev brugt omkring 10 m3 brænde under forsøget. Erichsens deltagelse under kalkbrændingen blev optaget til Bonderøven, og programmet blev sendt i efteråret 2016.En mindre træbygning, som bruges til fængsel, er en kopi af et middelalderligt fængsel, som har stået torvet i den tyske by Quedlinburg, som ligger i delstaten Sachsen-Anhalt.
Der forskes løbende i tekstiler og dragter. Både forskellige tekstiltyper og kvaliteter afprøves, ligesom forskellige snitmønstre benyttes. Forskningsresultaterne benyttes bl.a. til centrets egne dragter. Der er bl.a. blevet fremstillet en såkaldt jødedragt, da jøder i middelalderen skulle gå særligt klædt, så de kunne genkendes fra kristne og en dragt til en præst bl.a. ud fra genstande fra Bayerisches Nationalmuseum i München og Museum Schnütgen i Köln. Til forskningen benyttes bl.a. forskelligt billedmateriale fra kalkmalerier og statuer fra perioden.I sæsonen 2015 deltog medarbejdere på Middelaldercentret i et pilotforsøg for den ph.d.-studerende arkæolog Vivi Lena Andersen fra Københavns Museum. I forsøget noterede fire ansatte igennem hele sæsonen deres færden iført middelalderdragter, og Andersen fik efterfølgende de brugte sko til undersøgelse. Formålet var, at givet bidrag til den arkæologiske fortolkningsproces. Forsøget viste bl.a. at skoenes holdbarhed i høj grad blev påvirket af terrænet og vejret, idet tørt underlag gav en mærkbart forlænget levetid. Ph.d.-afhandlingen blev forsvaret i marts 2017.Der er blevet udført forsøg med vinterbeboelse i middelalderhusene flere gange, hvoraf det seneste er foretaget i 2009. Husene har været beboet for at teste forhold som temperatur, lys og døgnrytme i husene for at give viden om, hvordan hverdagen foregik om vinteren i middelalderen.I 2002 fremstillede museet en ballista med en bue af sammenlimede hornstykker, hvilket er første gang i omkring 500 år, at man har bygget sådan et våben. Ballistaen blev fremstillet efter et fund fra den tyske by Quedlinburg, der på dette tidspunkt var den eneste bevarede fra middelalderen.Teknologiparken, der blev indviet i 2013, viser maskiner og opfindelser fra middelalderen opført i fuld størrelse i samarbejde med centrets arkitekt og håndværkere fra CELF i Nykøbing Falster. Dette inkluderer bl.a. en faldskærm tegnet af Leonardo da Vinci, angrebstårne og flere vandløftemekanismer, heriblandt en arkimedesskrue og en pumpe tegnet af den tyske videnskabsmand Georgius Agricola. Desuden er der fremstillet flere maskiner, som aldrig vil virke i praksis, men som kun har været tænkt på papiret. Disse tæller bl.a. en evighedsmaskine efter tegninger af franske opfinder Villard de Honnecourt, en vinddrevet elevator gengivet i både Hans Talhoffer og Konrad Kyesers manuskripter og verdens ældste bil tegnet af den italiensk ingeniør Giovanni Fontana. Allerede i 1997 fremstillede man en flyvemaskine på baggrund af da Vinci's tegninger. Maskinen blev afprøvet af museets ansatte henover havnen fastspændt til en wire. Skelettet blev fremstillet i træ og der blev brugt råsilke til vingerne. Forsøgene viste, at den ikke kunne flyve, men at da Vinci var ganske tæt på den moderne hangglider, og maskinen er i dag udstillet i indgangshallen.
Sammen med Moesgård Museum har museet støbt en kirkeklokke i bronze. Klokken er en kopi af en klokke fra Bogø Kirke på Bogø mellem Falster og Møn. Denne klokke blev valgt som forlæg, fordi den passede med alder og størrelse på klokken i den kommende kirke, samt fordi den var lokal. Selve støbningen foregik i Indien, hvor det tog flere år at finde nogle med den rette ekspertise, der kunne støbe i teknikken cire perdue, der betyder "tabt voks". Klokken skal bruges i den middelalderkirke, som museet også er ved at opføre (se mere under Bygninger), men den er indtil videre ophængt i en klokkestabel ved siden af byggepladsen i 2011. Klokkestablen er bygget på baggrund af et kalkmaleri i Vesterø Søndre Kirke på Læsø, og efter studier af klokkestabler ved Arninge og Birket Kirke på Lolland. Sidstnævnte har den ældste og bedst bevarede klokkestabel i Danmark. Kirkebyggeriet skal både tjene til at formidle kirken, men også de håndværk og byggeteknikker der benyttes under opførslen.På støberiet i Indien, som ligger i Tamil Nadu-provinsen, har man også fået fremstillet flere andre genstande i bronze med samme teknik, som blev brugt til klokkestøbningen. Man har fået lavet en akvamanile, som er en type kande, der bliver benyttet til liturgisk håndvask i den katolske kirke. Kanden blev fremstillet efter et eksemplar, som findes på Metropolitan Museum of Art i New York, men som oprindeligt menes at være produceret i Nürnberg i den tyske delstat Bayern omkring år 1400. Derudover fik man fremstillet et lille kar fra slutningen af 1400-tallet, som stammer fra den sydlige del af Nederlandene, men som i dag er udstillet på samme museum som akvamanilen. Desuden blev der rekonstrueret en lysestage og en morter fra Hamborg dateret til 1300-tallet, som begge er udstillet på Nationalmuseet i København. Alle genstandene blev fremstillet som "næsten kopier", idet der blev lavet bevidste afvigelser fra originalerne.
Til den kommende kirke har man fået fremstillet en kopi af et røgelseskar, som findes i Den Gamle By i Aarhus og et dørhåndtag fra Kastrup Kirke uden for Vordingborg, som stammer fra 13-1400-tallet. Desuden har man fået rekonstrueret en kande, som findes på Museum Boijmans Van Beuningen i Rotterdam samt en akvamanile, der er fundet i Vordingborg, men som formegentligt er fremstillet i Norditalien i 1100-tallet.
En dykkerdragt er blevet fremstillet i 1998 ud fra illustrationer fra Konrad Kyesers manuskript Bellifortis, der blev skrevet omkring år 1405. Den er gengivet i Hans Talhoffers fægtemanual, og den indeholder det første billede, man har, af en dykkerdragt. Hjelmen er fremstillet i jern ligesom en hjelm til krigsbrug, mens resten af dragten er syet i læder. Et par sko er fremstillet med såler af bly for give tyngde til at holde dykkeren nede. Iltforsyningen består af en slange, der forbinder hjelmen med en eller flere blæsebælge på overfladen, som leverer frisk luft. Dragten er testet første gang i juli måned 1998 sammen med Søværnets Teknikerskole ned til fire meters dybde, og den er siden blev afprøvet ned til ti meters dybde. Dykkerdragten er i dag en del af udstillingen om kunstnere og opfindere i indgangshallen.Man har også rekonstrueret en af Boringholmvognene fra 1300-tallet. Vogntypen har navn efter voldstedet Boringholm i Gribskov, hvor den blev fundet.Der er blevet forsket i ølbrygning som bl.a. er foregået i det bryggers, der stod færdig i 2011. Man har maltet og brygget med middelalderlige metoder. Tyndt øl var den foretrukne drik i middelalderen, fordi vand fra en brønd ofte var forurenet. Der er også blevet forsket i materialer og teknikker til maling i middelalderen, og museet har en dedikeret gruppe af frivillige, som beskæftiger sig med netop dette.
Middelaldercentrets arbejde og forskningsresultater er løbende blevet udgivet af museet i en række publikationer. Siden vinteren 2005 har museet hvert år udgivet et nyhedsblad med Middelaldercentrets nyeste forskningsresultater og artikler med relation til middelalderen og museet. Bladet er inspireret af et lignende nyhedsblad fra frilandsmuseet Weald and Downland Open Air Museum, der ligger i Essex i Sydengland, og udkommer mindst én gang om året.
1990 Rekonstruktion einer Steinschleuder, Deutsches Waffenjournal, af Peter Vemming Hansen
1992 "The witch with ropes for Hair". Military Illustrated no. 30, af Peter Vemming Hansen
1992 Riddervæsen, Krigskunst og Turneringer i Danmarks Middelalder, af Vivian Etting
1993 "Experimental reconstruction of a medieval trebuchet". Acta Archaeologica Vol. 63, af Peter Vemming Hansen
1993 Børn og børnelege i Middelalderen ISBN 87-984133-4-1, af Dorthe Wille Jørgensen
1997 Magi og Heksetro i Nordisk Middelalder ISBN 87-984133-8-4, af Kåre Johannessen
1998 Middelalderens Mekaniske Apparater til Krigsbrug ISBN 9788798719717, af Peter Vemming Hansen
1998 Den Skæve Pind – Buen som Militærvåben i Middelalderen ISBN 9788798413370, af Kåre Johannessen
1998 Hor Saa Vide – Seksualiteten i Middelalderen ISBN 87-984133-9-2, af Kåre Johannessen
2000 Rekonstruktioner af mands- og kvindedragter på Middelaldercentret - et øjebliksbillede af 1390'erne ISBN 87-987197-3-4, af Catharina Oksen
2001 Rekonstruktion og testning af Loshultkanonen ISBN 87-987197-5-0, af Peter Vemming Hansen
2002 "Reconstruction of the Loshult gun". Ordenance Society Journal Vol. 14, Leeds, af Peter Vemming Hansen
2005 "Lidt om krudtets historie og eksperimenter med tidlige kanoner og krudttyper". Aktuel Arkæologi nr. 7, af Peter Vemming Hansen
2006 Stil og Status – møbler og boligindretning i middelalderens verdslige bygninger ISBN 978-87-990421-4-2, af Kåre Johannessen
2008 "Early guns and gunpowder - experiments and ethno-arcaheological research". EUrea no. 7, af Peter Vemming Hansen
2011 Blandt Spøgelser, Gengangere og Andet Godtfolk – om det overnaturlige i middelalderen, af Kåre Johannessen
2011 Guds Dilletanter... og Hvermands - teater i middelalderen, af Kåre Johannessen
2014 Løgne, misforståelser og halve sandheder. 10 myter om middelalderen, af Kåre Johannessen
Middelalderbyen Sundkøbing har mange gange lagt kulisse til filmoptagelser for både danske og udenlandske film, serier og dokumentarprogrammer.Julekalenderen Pyrus i Alletiders Eventyr, der blev sendt første gang i år 2000, optog dele af et afsnit på Middelaldercentret. Serien handler om nissen Pyrus, der har bragt uorden i en række eventyr, og sammen med sine venner må han derfor må rejse ind i historierne for at rydde op i dem. Ridderturneringen og dele af byen blev brugt til optagelserne af serien, og flere frivillige og ansatte medvirkede som statister og museumsinspektør Kåre Johannessen i en mindre birolle. I 2004 sendte DR satireprogrammet Drengene Fra Angora med Esben Pretzmann, Rune Tolsgaard og Simon Kvamm, hvor der i hvert afsnit blev sunget en sang med en tilhørende musikvideo. Videoen til sangen "Ridder-problemer" indeholdt et kort klip med Middelaldercentrets blide til teksten "Og det bliver efterfulgt, af en tur i katapult".En dokumentar med den engelske skuespiller Mark Williams kaldet Mark Williams' Big Bangs, hvor sprængstoffets historie bliver gennemgået og afprøvet, brugte bl.a. museets havn til at sprænge en båd i stykker. Programmet er produceret i 2006 af British Sky BroadcastingI 2008 blev flere dele af middelalderbyen benyttet som kulisser til den danske eventyrfilm Vølvens forbandelse, der havde premiere i 2009. Filmen handler om et søskendepar, der rejser tilbage i tiden for at hjælpe en mand, der er blevet forhekset af en vølve til at leve evigt.Samme år lagde middelalderbyens havn, flere huse og museets restaurant kulisser til den tyske film 12 Meter Ohne Kopf, der handler om den tyske pirat Klaus Størtebeker. I forbindelse med optagelserne blev der foretaget midlertidige ændringer for at få byen til at se ældre og fattigere ud. Flere ansatte og frivillige fra museet medvirkede som statister.
Både Discovery Channel, History Channel og National Geographic Channel har optaget programmer på stedet om middelalder og historiske teknologi.
National Geographic Channel har bl.a. produceret et program om tidlige opfindelser fra middelalderen, hvor Middelaldercentrets rekonstruerede dykkerdragt blev afprøvet og museets kastemaskiner testet. I 2010 producerede National Geograhic Channel programmet Medieval Fight Book, der omhandler Hans Talhoffer og hans fægtemanual. Udover flere historikere og våbeneksperten Mike Loades var nogle af centrets ansatte involveret, og bliderne blev affyret. Der blev også udført et retslig duel mellem en mand og en kvinde, hvoraf sidstnævnte var ansat på museet. History Channel har optaget flere programmer på museet. I efteråret 2008 brugte man en af centrets rekonstruerede kanoner og den rekonstruerede dykkerdragt til sjette sæson af programserien Ancient Discoveries. Kanonen blev brugt i episoden "Airborne Assault", der blev sendt første gang den 5. november 2009, hvor man undersøgte en myte om en kanon, der var opstillet ved Istanbul i Tyrkiet, som var i stand til at skyde kugler afsted, der slog smut på vandet, så de kunne ramme skibe med støre kraft. I programmet lykkedes det at få kanonkuglen til at slå 12-15 smut på en strækning på 500 m og skyde igennem en trævæg. Programmets vært var Mike Loades, og museumsdirektør Peter Vemming medvirkede også i indslaget. Dykkerdragten blev brugt i episoden "Mega Ocean Conquest", der blev sendt første gang den 22. december 2009.
I 2011 optog History Channel dele af programmet Going Medieval, der handlede om livet i middelalderen, på museet. Programmet havde Mike Loades som vært, og optagelserne foregik over tre dage i november måned, hvor flere både frivillige og ansatte medvirkede. Bliderne blev brugt kort i femte sæson af serien i afsnittet "Impossible Army Machines", der blev sendt den 1. december 2008, som handlede om forskellige krigsmaskiner og teknologier.
I 2010 brugte den tyske medievirksomhed ZDF dele af Middelaldercentret som kulisser til en miniserie i to dele kaldet Die Deutsche Hanse om Hansaforbundet, der blev sendt i Tyskland første gang i maj 2011. Optagelserne blev foretaget på havnen, der ved hjælp af computeranimation blev til en del af en større by, og i restauranten Den Gyldne Svane, hvor der blev lavet en kampscene. Desuden blev bliderne affyret mod en computeranimeret borg, der skulle illudere et angreb på Kernen i Helsingborg. Flere af museets ansatte og frivillige medvirkede som statister. Bliderne medvirkede også kortvarigt i episode 3 i en serie om krigsførelse kaldet Groundwar.DR1-programmet Fra Kyst til Kyst besøgte Middelaldercentret i sommeren 2010 i det femte afsnit i serien, som også omhandlede Sydsjælland og Nykøbing Falster. Programmet blev sendt i sommeren 2011 og omhandlede forskellige danske byer og attraktioner.I 2012 blev et afsnit af realityshowet Gustav og Linse på Udebane, med Linse Kessler og Gustav Salinas, optaget på museet. Programmet handler om at udsætte de to personer for nogle uvante situationer og give dem forskellige opgaver. Udfordringen på Middelaldercentret var at gå rundt i de store hjul på bliden for at få kastearmen ned, at skyde med bue og pil, samt at leve som middelaldermennesker ligesom museets ansatte og frivillige. Således måtte de ikke bære makeup, deres mobiltelefoner blev taget fra dem, og de skulle overnatte i et middelalderhus. Danmarks Borgcenter har benyttet Middelaldercentret til optagelser i 2012, der bliver brugt i deres udstilling, som åbnede i foråret 2014. De har bl.a. optaget middelaldercentrets personale, der affyrer langbuer, en armbrøst og folk der fremstiller munkesten.Dokumentarserien Kåres Danmarkshistorie med Kåre Johannessen, der gennemgår 13.000 års Danmarkshistorie, bruger Middelaldercentret i flere afsnit. I "Bronzens og jernets tid", der handler om bronze- og jernalder, bliver bronzestøbning demonstreret og i "Genrejsning, Massedød og Reformation", der handler om perioden 1340 til 1536, bliver museets krudtvåben forklaret og demonstreret. Programmet er produceret af TV Øst og blev sendt første gange i vinteren og foråret 2013.
I 2013 blev dele af andet afsnit i dokumentarserien I krig for Danmark optaget på Middelaldercentret. Serien handler om Danmark som krigsførende nation igennem historien, og afsnittet "På korstog mod øst" fokuserede på Angrebet på Arkona i 1168 og de baltiske korstog. I programmet blev syv testpersoner sat til at lade bliderne for at vise de fysiske anstrengelser ved belejringskrig. Våbnenes skudkadence blev afprøvet, idet de på tid skulle affyre så mange skud som muligt.
Flere af museets ansatte optrådte som riddere og soldater i forskellige situationer, og museuminspektør Kåre Johannessen udtalte sig om bliderne og middelalderlig krigsførsel. Programmet blev sendt første gang 13. januar 2014 på DR K. Samme år besøgte rejseprogrammet Anne-Vibeke Rejser på dk4 også museet, og værten var særligt begejstret for formidlingskonceptet. Programmet blev sent i maj måned 2014.I programmet Tidens Tegn, der er et program for døve, besøgte værten Middelaldercentret i serien kaldet Danmarkshistorien på Tegn i del 4. Afsnittet omhandlede senmiddelalderen og blev sendt første gang den 27. september 2014.Omkring 2014 optog Danmarks Radio det fjerde afsnit af Klassekabalen på museet. Serien fulgte en skoleklasse i forskellige situationer og så på skolebørns trivsel. I afsnittet med titlen "Lejrskole" var klassen på Middelaldercentret på lejrskole i to dage. Man fulgte eleverne fra de tog af sted i toget, klædte om til middelaldertøj, lavede mad, skød blide af og så ridderturnering. Herefter blev der vist, hvordan klassen gebærdede sig efter åbningstiden i moderne tøj og med hinandens samvær. Klassen sov i middelaldertelte, med undtagelse af et par stykker som fik hjemve, og næste morgen tog hjem. Undervejs i programmet blev nogle af eleverne interviewet om deres oplevelser.I foråret 2014 blev tv-quizzen Duellen optaget i restauranten Den Gyldne Svane. Quizzen blev produceret af TV2 Øst og havde centrets egen Kåre Johannessen som vært. I hvert afsnit kæmpede to hold bestående af to personer fra samme kommune i Region Sjælland mod hinanden i historiske viden. Programmet blev sendt første gang i 2014 fra 23. august til 22. november, og vinderen blev holdet fra Kalundborg Kommune, som fik et ophold på Dragsholm Slot. I efterårsferien samme år optog et produktionshold lydspor på museet til den danske fantasyfilm Skammerens Datter. Størstedelen af filmen blev optaget i Tjekkiet, hvor der blev brugt tjekkiske statister, derfor skulle man bruge danske stemmer som baggrundslyde, hvilket museets frivillige leverede.
I 2015 besøgte Frank Erichsen fra programmet Bonderøven Middelaldercentret i forbindelse med forsøg med kalkovnen. Her hjalp han med at fylde ovnen med kalk og med optændingen af ovnen. Efterfølgende interviewede han museets arkitekt John Kronborg, der har tegnet ovnen. Han forklarede om teglovnen, og om hvordan denne ovn bruges til både at brænde teglsten og kalk, hvilket man også kender fra arkæologiske fund. Han vendte tilbage, efter der var fyret op i ovnen i flere dage, for at se resultatet. Ovnen var gået lidt i stykker, og ikke alt kalken var brændt. Desuden fik han demonstreret en stavslynge og affyrede museets store blide. Erichsens deltagelse blev filmet til to episoder i 17. sæson af serien, og afsnittene blev sendt første gange i september 2016. Dette år besøgte værterne fra Mord på Film Sigurd Kongshøj og Stefan 'Snake' Knudsen Middelaldercentret. Det skete i forbindelse med at undersøgte et mord fra Game of Thrones, hvor Gregor Cleganes (kaldet The Mountain) duellerer med Oberyn Martell. Clegane knuser Martells kranie med de bare næver, hvilket de konstaterede var stærkt overdrevet. Værternes rekonstruerede mordet, som foregik på turneringsbanen. Bliden blev også vist i et kort klip.I maj måned 2016 optog DR programmet Guld i Købstæderne to afsnit på Nykøbing Katedralskole i Nykøbing Falster med historikeren Cecilie Nielsen som vært. I programmet viste den tidligere museumsinspektør på Middelaldercentret, Leif Plith Lauritsen, værten rundt på Lolland og Falster, og kom i den forbindelse til Middelaldercentret. Her forklarede Lauritsen om middelalderen i Nykøbing og transport og handel i perioden. Den anden tidligere museumsinspektør, Kåre Johannessen, deltog desuden også i programmet som gæst. Han havde medbragt en daneøkse, der tidligere havde indgået i en våbensamling ejet af E.A. Christensen, og var nævnt i Ada Bruhn Hoffmeyers bog Gammelt Jern. E.A.Christensens våbensamling fra 1968. Øksen var fundet uden for London, og er dateret til 1000- eller 1100-tallet. Den blev vurderet til 3000-5000 kroner. Programmet blev sendt første gang i august 2016.I løbet af sæsonen 2016 optog DR1 dele af programmet Et glimt af Danmark på Middelaldercentret til 8. afsnit af anden sæson, der havde Sisse Fisker som vært. I programmet skal de to livsstilseksperter Julia Lahme og Lars Aarup gætte, hvor i Danmark de er ud fra en række oplysninger om områdets indkøbsvaner, politisk ståsted og andre statistikker. Museets inspektør, Thit Birk Petersen, fortalte om Nykøbing Falster i middelalderen, om byens kongeslot og bliderne blev demonstreret. Deltagerne fik mulighederne Nakskov, Nykøbing Falster og Vordingborg at vælge imellem, og Lahme gættede på sidstnævnte, mens Aarup gættede rigtigt.I foråret 2017 optog DR1 atter engang på Middelaldercentret. Denne gang var det i forbindelse med deres stort anlagte historie-serie Historien om Danmark. Serien, der består af 10 afsnit som sendes henover 2017, har Lars Mikkelsen som vært. Optagelserne på Middelaldercentret foregik bl.a. i købmandshuset, og blev af afsnit 4 og 5, som omhandlede hhv. højmiddelalderen og senmiddelalderen.
BøgerBain, Carolyn; Bonetto, Christian; Stone, Andrew (2001-06-01). Lonely Planet Denmark (6 udg.). Lonely Planet. s. 239-240. ISBN 978-1741792812. Hentet 2014-05-04. 
Gerdrup, Mia (2001). Flatø - Guldborgsunds perle (1 udg.). Middelaldercentrets Venner. ISBN 87-987197-7-7. 
Hansen, Peter Vemming; Lazenby, David; Simonsen, Torben; Johannessen, Kåre (1997). Middelaldercentret ..et museumscenter. Nysted: Middelaldercentret. ISBN 87-984133-3-3. 
Lerdam, Henrik (1998). Danske middelaldersforskere: en oversigt (PDF). Museum Tusculanums Forlag. ISBN 87-7289-485-7. Hentet 2014-11-30.  Arkiveret
Oksen, Catharina (2000). Rekonstruktioner af mands- og kvindedragter på Middelaldercentret. Nysted: Middelaldercentret. 
Paardekooper, Roeland (2012). The Value of an Archaeological Open-Air Museum Is in Its Use (engelsk). Leiden: Sidestone Press. ISBN 9789088901034. Hentet 2014-03-31.  ArkiveretNyhedsbreveMiddelaldercentrets nyhedsblad vinteren 2005/06 (PDF). Middelaldercentret. 2005 (vinter). Hentet 2014-05-04.  Arkiveret
Middelaldercentrets nyhedsblad vinteren 2006/07 (PDF). Middelaldercentret. 2006/2007 (vinter). Hentet 2014-05-04.  Arkiveret
Middelaldercentrets nyhedsblad vinteren 2007/08 (PDF). Middelaldercentret. 2007/2008 (vinter). Hentet 2014-05-04.  Arkiveret
Middelaldercentrets nyhedsblad forår 2009 (PDF). Middelaldercentret. 2009 (forår). Hentet 2014-05-04.  Arkiveret
Middelaldercentrets nyhedsblad forår 2010 (PDF). Middelaldercentret. 2010 (forår). Hentet 2014-05-04.  Arkiveret
Middelaldercentrets nyhedsblad sommer 2011  (PDF). Middelaldercentret. 2011 (sommer). Hentet 2014-05-04.  Arkiveret
Middelaldercentrets nyhedsblad sommer 2012 (PDF). Middelaldercentret. 2012 (sommer). Hentet 2014-05-04.  Arkiveret
Middelaldercentrets nyhedsblad sommer 2013 (PDF). Middelaldercentret. 2013 (sommer). Hentet 2014-05-04.  Arkiveret
Middelaldercentrets nyhedsblad sommer 2014 (PDF). Middelaldercentret. 2014 (sommer). Hentet 2014-05-10.  ArkiveretÅrsberetningerHansen, Peter Vemming. Årsberetning 2009 (PDF). Guldborgsund Kommune. Hentet 2014-05-19.  Arkiveret
Hansen, Peter Vemming. Årsberetning 2010 (PDF). Guldborgsund Kommune. Hentet 2014-05-19.  Arkiveret
Hansen, Peter Vemming. Årsberetning 2012 (PDF). Guldborgsund Kommune. Hentet 2014-05-19.  Arkiveret
Hansen, Peter Vemming. Årsberetning 2013 (PDF). Guldborgsund Kommune. Hentet 2014-05-19.  Arkiveret
