
"Præsten i Vejlbye" er en novelle fra 1829, der er skrevet af Steen Steensen Blicher. Den væsentligste del af plottet bliver fortalt gennem en dagbog. Komposition, fortælleteknik og intrige bindes her sammen til en sammenhængende beretning om en forbrydelse, hvor den egentlige opklaring af sagen sker gennem en anden persons optegnelser, fordi jeg-fortælleren ikke er i stand til selv at opklare sagen.
Handlingen er baseret på virkelige begivenheder, med udgangspunkt i præsten Søren Jensen Qvist fra Vejlby ved Grenaa. De centrale dele af handlingen berettes af herredsfoged Erik Sørensen i dagbogsform, men den endelige opklaring af denne kriminalhistorie finder sted gennem tvende Optegnelser af Præsten i Ålsø. Blicher brugte selv betegnelsen Criminalhistorie i tekstbladet til novellen. I 1829 blev novellen trykt for første gang i Blichers eget tidsskrift ”Nordlyset”, som han udgav i samarbejde med bogtrykker J. M. Elmenhoff. Senere er den genoptrykt i Arkiv for dansk litteratur.Novellen er blevet omsat til film i henholdsvis 1922 (Danmarks første tonefilm), 1931 og 1972. Derudover betragtes den som værende verdens første krimi. Den er en af de Blicher-noveller, som ofte betegnes som de "fire store". De tre andre er Brudstykker af en Landsbydegns Dagbog, Sildig Opvaagnen og Hosekræmmeren. I 2006 kom "Præsten i Vejlbye" med på Kulturministeriets Kulturkanon blandt i alt 12 litterære værker.
Novellen er opbygget som en egentlig krimi, selv om den er skrevet længe før denne genres regler blev fastlagt og også nogle år tidligere end Edgar Allan Poe skrev sine første kriminalhistorier. Kompositionen omfatter en forbrydelse, en opklaringsfase, nogle tvetydige spor, en domfældelse og en overraskende pointe. Ved at anvende dagbogsformen med en registrerende fortæller i centrum, får fremstillingen en karakter af pålidelighed, idet fortælleren forventes at fremstille det forløb, han eller hun virkelig har iagttaget. Læseren må derimod være indstillet på, at dagbøger ikke altid er helt troværdige på grund af skribentens begrænsede indsigt eller langsomme opfattelsesevne. Det er imidlertid normalt ikke ”tilladt” direkte at lyve om faktiske hændelser i en dagbog, fordi læseren vil føle sig bedraget, ikke blot af fortælleren, men også af forfatteren. Derimod må læseren acceptere, at selvbedrag kan forekomme.Fra Erik Sørensens hånd er der i alt 30 særskilte dagbogsoptegnelser, som i starten udgør et mønster. Hver anden drejer sig om Erik Sørensens privatliv og hver anden om hans embede som herredsfoged. Denne symmetri brydes i løbet af fortællingen og fra den tolvte optegnelse, som omhandler forlovelsen mellem Erik Sørensen og præstedatteren Mette, er det selve sagen mod Søren Qvist, der udgør det egentlige tema i dagbogen, mens de mere personlige emner flettes ind som kommentarer, der fortrinsvis handler om Erik Sørensens dilemma. Pålideligheden i disse kan i nogen grad kontrolleres gennem læsning af de to, korte beretninger fra Aalsøepræsten, der endeligt belyser sagen. Skønlitterære tekster, som bygger på kilder, der foregiver at være ægte dokumenter, var i Blichers samtid ny og enestående. Senere er disse dokumentfiktioner blevet omtalt som en hjørnesten i forfatterskabet. Blichers konklusion (gennem Aalsøpræsten) er trods det dokumentariske præg næppe historisk korrekt.
Historien i "Præsten i Vejlbye" blev inspireret af præsten Søren Jensen Quists retssag, der foregik i Grenaa i 1626. Sagen omhandlede en landarbejder og kusk ved navn Jesper Hovgaard, som havde arbejdet for Quists præstegård, og som på uforklarligvis var forsvundet i 1607. 15 år senere, i 1622 var der blevet fundet menneskeknogler ved præstegården. Der var mistanke om, at de stammede fra Hovgaard, og der begyndte at versere rygter om, at pastor Quist havde myrdet ham. Der blev ført en officiel retssag mod Quist på Kalø Slot, hvor han havde siddet fanget. To mænd, der havde en forhistorie med uvilje mod Quist, vidnede mod ham, og bekræftede, at han havde myrdet Hovgaard i et raserianfald mens han var fuld. Quist blev fundet skyldig og blev henrettet ved halshugning den 20. juli 1626. I 1634 fandt Quists søn, der nu var blevet præst i Vejlby, ud af, at vidnerne var blevet betalt for at give falsk vidneudsagn og at der således var blevet begået justitsmord mod hans far. De to mænd blev henrettet for mened i 1634.
I 1982 udgav historikeren Robert Nielsen en bog, hvor han på baggrund af retslige dokumenter og andre kilder konkluderede, at Søren Jensen Quist havde dræbt Jesper Hovgaard, fordi denne havde et forhold til præstefruen. I 2016 tog Mogens Møller tråden op i en anden bog, hvor han gennemgår de overleverede dokumenter minutiøst. Han påpeger, at selv om kuskens forsvinden fandt sted 27. eller 28. september 1607, var det først i 1625, at sagen blev realitetsbehandlet ved retten. Hovedvidnet, Jep Skade, bevidnede, at han havde set præsten overfalde Hovgaard, men præstefamilien satte tvivl om påstanden, fordi han under forhøret var usikker på tidspunktet. Alligevel blev præsten dømt, men blandt andet på grund af hans embede som præst blev der ført en appelsag, som førtes for Rigsrådet.
At præsten blev dømt og henrettet, selv om vidnerne mod ham var almuefolk, er et indicium for hans skyld. Ved en appelsag, hvor hans søn søgte oprejsning for sin faders "navn og ære", tilstod Jep Skade, at hans første forklaring havde været falsk, og derfor fik præsten og hans familie oprejsning. Tilståelsen, som førte til dødsdom over Jep Skade blev dog afgivet under tortur, og den er derfor ifølge Møllers rekonstruktion ubrugelig.
I indledningen til dagbogen fremgår det, at Erik Sørensen er meget stolt af udnævnelsen til herredsfoged og han påkalder sig Guds hjælp til at udføre hvervet, som også indebærer at rejse anklager mod mistænkte for forbrydelser. Herefter udtrykker han sin opfattelse af to af de personer, som er helt centrale for den videre handling:
"Den Morten Bruus er mig ret en modbydelig Person - jeg veed neppe selv hvorfor; men naar jeg seer ham, rinder mig Noget, ligesom en slem Drøm, isinde; men saa dunkelt og utydeligt, at jeg ikke engang kan sige, om jeg nogensinde haver drømt om ham.""I dag var jeg i Besøg hos Præsten i Vejlbye. Det er vist en gudfrygtig og brav Mand; men myndig og opfarende: han taaler ingen Modsigelse; og knap tillige paa Skillingen, det er han."Morten Bruus er en storbonde, som ifølge oplysninger, herredsfogedens har erfaret fra landsbysladderen, har friet til præstens datter Jomfru Mette. Besøget hos præsten skyldes, at Erik Sørensen selv er forelsket i præstedatteren. Det kan muligvis diskuteres, om der er tale om romantisk kærlighed, selv om han senere udtaler sig i romantiske vendinger. For en egenskab, han sætter højt er:
"Hun har siden hendes salig Moders Død med megen Forstand og Sparsommelighed bestyret Huset. Og da der ikke ere flere Børn, end hende og Studenten, kan hun vente en god Skilling, naar den Gamle engang falder af.Under alle omstændigheder føler han sig lykkelig, da han erfarer, at Jomfru Mette har nægtet at gifte sig med Morten Bruus. Ved et nyt besøg i præstegården opdager Erik Sørensen med bekymring, at præsten har ansat Niels Bruus, Mortens bror og ifølge dagbogen en upålidelig karl." Hans bekymring for, at denne ansættelse kan føre til problemer for præsten, forsvinder dog (i alt fald midlertidigt, da det lykkes ham at få præstens tilladelse til at blive forlovet med hende, ligesom hun selv er villig til at indgå denne forlovelse).
"Den Dag igaar har været den allerglædeligste i mit Liv; da stod mit Jagilde i Vejlbye Præstegaard. Min tilkommende Svigerfader talte over de Ord: "Jeg har givet min Pige i din Barm." 1ste Mos. Bog 16,5. Han lagde det ret bevægeligt ud, hvorlunde han nu vilde overdrage mig sin kjereste Skat her paa Jorden, og at jeg for alle Ting maatte være god imod hende (Det vil jeg, saa sandt hjælpe mig Gud!)".Kort efter begynder tingene dog at gå skævt for herredsfogeden. Niels Bruus har haft et skænderi med præsten, som endte med, at præsten stak sin karl en lussing og slog ham en gang med en spade. Kort efter forsvinder Niels sporløst, ifølge forlydender i landsbyen efter endnu et "skænderi med præsten." Samtidig med, at han forbereder sig på brylluppet og køber en guldring til sin forlovede, spekulerer han over karlens forsvindingsnummer og præstens tiltagende dårlige humør." Blot tre uger før brylluppet skal stå, tager sagen en fatal drejning, da Morten Bruus sammen med flere vidner, officielt anklager præsten for at have slået Niels ihjel." Nu må han udføre sin embedspligt og nødtvunget efterforske, om hans kommende svigerfader virkelig har dræbt sin karl. Det værste vidnesbyrd kommer fra en kvinde, der har hørt præsten sige til karlen:
"Jeg skal slaae dig din Hund, Du skal ligge død for mine Fødder!"Konfronteret med vidnesbyrdene, gentager præsten sin forklaring om, at han har slået Niels med spaden under skænderiet. Han fastholder samtidig, at slaget ikke dræbte karlen, som selv løb bort. Vidnerne siger hertil, at de ikke har set karlen løbe bort, men Erik Sørensen finder i øvrigt ikke, at deres udsagn er afvigende fra præstens, så han meddeler Morten Bruus, at der ikke er beviser, som kan bære en tiltale mod "en gudsfrygtig mand."Herredsfogeden svinger herefter mellem at håbe på, at han kan bevise præstens uskyld og at blive grebet af frygt for, at han er nødt til at dømme præsten, blandt andet fordi et vidne har set ham i haven sent på aftenen blot iført sin karakteristiske nathue og nattøj. En stor del af handlingen er herefter koncentreret om, hvorledes Erik Sørensen forsøger at løse sit dilemma.
"Vi har jo Lov og Ret i Landet; og en Morder kan ikke undgaae sin Straf, om han saa havde Stiftamtmanden til Svigersøn."Morten Bruus' indblanding i opklaringen, de fremlagte indicier og den slet skjulte anklage om partiskhed, tvinger nu herredsfogeden til at rejse sagen mod præsten. Hans dilemma bliver understreget af hans løbende vurdering af de to modstandere. Han finder Morten Bruus direkte frastødende, men ser også nogle negative egenskaber hos præsten, blandt andet præstens opfarende karakter. Under det retslige forhør fremtvinger Morten Bruus, at der graves efter liget på det sted, hvor vidner har set præsten den fatale aften. Han udpeger først et sted, hvor der er tegn på gravearbejde, men da der ikke findes noget her, bliver Erik Sørensen grebet af lettelse.. Netop som han triumferende erklærer, at jorden er hård, spørger Morten Bruus vidnet Jens Larsen, hvor han har set præsten grave. Vidnet udpeger et sted bagest i haven, og her finder man et lig i begyndende forrådnelse. Det er ikke til at genkende i den henfaldne tilstand, men det har ifølge broderen Niels' tøj på. Præsten bedyrer sin uskyld idet han påberåber sig Gud som vidne på, at han ikke har begravet liget. Han tilføjer, henvendt til Erik Sørensen:
"Trøst min Datter! og tænk paa, at det er eders Fæstemøe!", hvortil Sørensen bemærker: "Neppe havde han sagt dette, før jeg hørte et Skrig og et Fald bag ved mig - det var min Kjereste; hun laae der daanet paa Jorden - Gud give, vi havde ligget Begge saaledes, og aldrig opvaagnet meer!"Denne episode henleder herredsfogedens opmærksomhed bort fra undersøgelsen af liget, og han når blot at konstatere, at der er et frygteligt sår i hovedet.Herefter er det herredsfogedens opgave at pådømme sagen, og i retten gentager vidnerne deres påstande, uden at Erik Sørensen, der nu fortryder at han af hovmod har søgt embedet, finder noget, der taler til præstens forsvar.Herredsfogeden forsøger flere udveje af dilemmaet, men føler sig tvunget af omstændighederne til sidst nødt til gennemføre retssagen. 
"Gud give, jeg aldrig havde opnaaet den bedrøvelige Post, jeg Daare saa ivrigt eftertragtede! Det er en tung Bestilling den, at være Dommer - gid jeg kunde bytte med en af Stokkemændene! - Da denne Ordets Tjener fremstilledes for mig paa Thinget, lænket fra Haand til Fod: da tænkte jeg paa vor Herre, som han stædes for Pilati Domstoel.", er hans opgivende kommentar til den forestående retssag.Ud over de oprindelige vidneudsagn melder der sig nu yderligere to vidner, som fortæller, at de har set en person iført præstens grønne slåbrok komme gående ad stien fra skoven med en sæk på ryggen. Erik Sørensen tænker, at dette strider mod de hidtidige beviser om, at præsten havde begravet liget i haven. Hans opmærksomhed bliver imidlertid afledt fra betydningen heraf, fordi præsten nu uddyber sine tidligere vidneudsagn. Da præsten bliver konfronteret med vidnerne erkender han, at han er søvngænger og muligvis har nedgravet liget i søvne. Den stærkt religiøse præst tilføjer, at hvis han ubevidst har gjort således, må det være Guds straf for tidligere synder, som har fået ham til at begå forbrydelsen. Morten Bruus kræver nu, at der benyttes "redskaber", men Erik Sørensen afviser dette med udbruddet: "Det forbyde Gud".Herredsfogeden er igen i et uløseligt dilemma, som forstærkes da hans forlovede indtrængende beder ham om at redde sin fars liv. Som en sidste bøn minder hun ham om, at han har lovet præsten at tage hende til sin barm. I stedet, siger hun, "gennemborer I min barm". Som en sidste udvej tilbyder Erik Sørensen nu at hjælpe præsten til at flygte fra arresten, men det ønsker præsten ikke.
Herredsfogeden må nu gøre sin pligt og gennemføre den endelige sagsfremstilling, hvor præsten på baggrund af vidneudsagnene mod ham - og hans delvise tilståelse - idømmes dødsstraf. Herredsfogeden ser ikke anden udvej, idet der må bødes "liv for liv". Denne vurdering må være moralsk; for på denne tid var tyende underlagt herskabets revselsesret, så der har været en juridisk mulighed for i alt fald at idømme en mild straf for forseelsen.Præsten bliver herefter dømt til døden, og herredsfogeden bliver opsøgt af sin forlovede. Han er sengeliggende, uden at det oplyses, hvilken sygdom han lider af. De sidste ord, han skriver i sin dagbog, er følgende:
"Farvel, min Hjerteven!" sagde hun jo: "jeg forlader Eder uden Nag; thi I gjorde kun eders strænge Pligt; men nu farvel! for vi sees aldrig meer." - Hun gjorde Fredens Tegn over mig - Gud skjænke mig dog snart den evige Fred!"Sagens videre forløb belyses af to korte optegnelser fra præsten i Aalsø. Den første, nedskrevet kort efter præstens henrettelse omhandler især præstens sidste dage før han fandt sin endelige trøst og gjorde bod. Det fremgår, at herredsfogeden er så alvorligt syg, at han næppe kan overleve, mens præstens datter er i Aalsøpræstens varetægt.Den anden optegnelse, som er nedskrevet 21 år senere, er skrevet af Aalsøpræsten, kort efter at denne havde truffet Niels, som ikke var død af slaget. Han forklarede nu, at han sammen med sin bror havde planlagt at opgrave et nylig begravet lig af en selvmorder. Det var nødvendigt for planens gennemførelse, at vidner ville se præsten grave liget ned, og til det formål stjal Morten Bruus præstens nattøj i ly af natten, således at vidnerne kunne forveksle Bruus med Qvist. De iklædte liget Niels' tøj og begravede det i et hjørne af præstens have. Herefter skulle Niels, udstyret med en sum penge, flygte ud af landet, hvorefter broderen ville anklage præsten for drab. Motivet var Mortens had til præsten, fordi denne havde afslået hans frieri til datteren.Planen lykkedes altså i første omgang, men efter mange års forløb valgte Niels at vende hjem til sit fødeland, således at sandheden om "drabet" blev afsløret. 
Blicher bruger en jeg-fortæller, og det bliver langsomt afsløret, at han mangler afgørende informationer på vigtige tidspunkter i forløbet. Han fremstår derfor – i alt fald delvis – utroværdig. Teknikken har Blicher benyttet i tidligere noveller, bl.a. "Brudstykker af en Landsbydegns Dagbog" og "Sildig Opvaagnen". Herved overlades mere til læserens fantasi end vanligt på Blichers tid. Ifølge Søren Baggesens Blicher-afhandling er "Præsten i Vejlbye" – og flere af Blichers andre noveller – anerkendt som en forløber, eller ligefrem en del af Det Moderne Gennembrud. Der opstår flere dramatiske højdepunkter, når Erik Sørensen på grund af sine følelser, fortrænger betydningen af vigtige informationer. Da præsten erkender, at han har slået Niels med en spade under deres skænderi, men nægter at have dræbt ham, vælger herredsfogeden at opfatte drabet som en affekthandling, som er djævelens værk. I Søren Baggesens disputats, der er det hidtil mest omfattende videnskabelige værk om Blicher, omtales genren som "realistiske skæbnefortællinger". Dette uddyber han med, at personerne vikles ind i uundgåelige situationer, hvor ”Skæbnen er mønstret i det, vi mennesker kalder tilfældighed.”
Blichers værker er derfor udtryk for en tragisk realisme. De noveller, som bliver betragtet som Blichers bedste, handler om menneskelig ulykke, der er uden for den enkeltes kontrol. Baggesen påpeger også, som noget nyt i Blicher–fortolkningen, at mange af novellerne indeholder en fortælleposition, hvor den, der beretter begivenhederne, enten misforstår, fortrænger eller fortier væsentlige dele af begivenhedsforløbet, hvilket netop karakteriserer både Erik Sørensen og – gennem dennes skildring – præsten. Virkningen er ifølge Baggesen:
"'Men ved at lade denne mand være totalt uforstående over for forløbets egentlige betydning opnår forfatteren at tvinge læserens interesse delvis bort fra personerne og over på begivenhederne selv." I løbet af fortællingen opstår der derfor et særligt spændingsfelt, hvor læseren får mulighed for at undersøge tegn på, at fortælleren efterhånden erkender sin rolle. Den Blicherske novelle har således flere fortællelag; at læse den er, som at "skrælle et løg".I løbet af fortællingen opstår der et særligt spændingsfelt, hvor læseren får mulighed for at undersøge tegn på, at fortælleren efterhånden erkender sin rolle. Han opdager imidlertid ikke selv, at han er direkte medvirkende til et justitsmord, fordi han ikke blot er juridisk, men også menneskeligt uerfaren. I "Præsten i Vejlbye" kommer sandheden først til udtryk i efterskriftet, og det er usandsynligt, at herredsfogeden selv har indset sin fejltagelse. Både han selv, præsten og hans forlovedes tolkning af begivenhederne er styret af en Gudsfrygt og skæbnetro, som forhindrer dem i at se, "at det er menneskelig nederdrægtighed, der fra det skjulte har styret hele forløbet". Et af de skjulte spor, som hererdsfogeden overser, ligger gemt i to af vidneudsagnene. To kvinder fortæller, at de om dagen har hørt præsten og karlen i et skænderi, men at de ikke kunne se noget, kun høre skænderiet, da "diget var for højt og hækken for tæt!" Vidnet Jens Larsen hævder i forbindelse med Morten Bruus' arrangerede graven i præstegårdshaven, at han har set præsten i haven sent på aftenen. Den klare uoverensstemmelse mellem vidneudsagnene efterforsker Erik Sørensen ikke. Hans opmærksomhed henledes også fra sagen i flere afgørende situationer, fordi han koncentrerer sig om at bekymre sig om præstens eller sin forlovedes sindstilstand. Et godt eksempel er, da hans forlovede besvimer under opgravningen af liget. Ligeledes fastholder præsten både før og efter sin tilståelse, at Niels Bruus var "løbet af plads" uden at der sættes en undersøgelse i gang af, hvornår han i givet fald var vendt tilbage.
Blicher mente selv, at hans værker var underkendte og misforståede af "det litterære establishment". Kritikernen J.N. Madvig karakteriserede de fortællinger, der beskæftiger sig med mindre idylliske temaer, for at være af relativt ringe kvalitet, og han var ikke begejstret for Præsten i Vejlbye, men han var positiv stemt overfor de noveller, der var idylliske egnsfortællinger – en stilart, som senere blev betegnet som Biedermeier-traditionen. Madvig fremhævede også det jyske lune, der præger disse fortællinger. Derfor er det omstridt, hvorvidt samtidens anmeldere generelt var hårde i deres bedømmelse af Blicher som "det dårlige selskab". Under alle omstændigheder var han populær blandt læserne, og 1. oplag af førsteudgaven af hans samlede værker fra 1832 blev hurtigt udsolgt.
I en længere periode efter Blichers død blev hovedvægten hos kritikerne lagt på de biografiske træk i Blichers forfatterskab. I 1904 udkom Jeppe Aakjærs tre-bindsværk med mere end 1.000 sider om Blicher, hvilket markerede en ændring i tolkningen af Blicher. Aakjær gendrev den biedermeierske læsning af Blicher og fremhævede Blichers evne til at beskrive tragiske menneskeskæbner, med reference til Blichers eget tragiske livsforløb. Hans Brix anskuede derimod de dystre træk ved noveller som Præsten i Vejlbye som udtryk for Blichers indsigt i den menneskelige natur og seksualitet. Efter 1920, hvor Sigmund Freuds Det ubevidste blev oversat til dansk, fremhævede anmelderne i stigende grad det psykologiske element i novellerne.
Perioden efter første verdenskrig betegnede krimiens anerkendelse som selvstændig genre. Hovedtemaet er, at en forbrydelse begås (ofte efter en optakt med "ondskab" i luften), hvorefter en detektiv, ofte en begavet amatør, foretager en efterforskning, fordi politiet er ude af stand til at opklare sagen. Først nogle år senere blev ideen om, "liget der forsvandt", som er afgørende i Præsten i Vejlbye, et tema i krimien. Et eksempel herpå er The Corpse Vanishes fra 1942. Dette er et eksempel på, at Blicher med Præsten i Vejlbye var en foregangsmand indenfor en genre, som først udfoldede sig som anerkendt litterær genre i 1900-tallet. Dette bekræftes af en anerkendt krimikritikers fastlæggelse af genren.Blichers værker er udtryk for en tragisk realisme. I "Præsten fra Vejlbye" er det tragiske, at alle uskyldige hovedpersoner misforstår den manipulation, Bruus-familien udøver. Realismen er, at retfærdigheden ikke altid er afslutningen på et drama. Dette grundmotiv, som findes i flere af Blichers noveller, er blevet betegnet som psykisk tvang. Den psykiske tvang i den blicherske novelle betegnes her som en skæbneopfattelse, der "…viser det enkelte menneskes skæbne som et begivenhedsforløb, der er immanent determineret af den virkelighed, som er menneskenes, af deres karakter og af de situationer, som skabes af de mellemmenneskelige relationer;".
I 2006 blev "Præsten i Vejlbye" et af de tolv litterære værker, som er en del af kulturkanonen, som blev lanceret af den daværende kulturminister Brian Mikkelsen. Komiteen som udvalgte "Præsten i Vejlbye" bestod af professor Finn Hauberg Mortensen (formand), professor Erik A. Nielsen, forfatter Mette Winge, forfatter Claes Kastholm Hansen, forfatter Jens Christian Grøndahl, og de begrundede deres valg med at:
"Fortællingen, som er et meget tidligt eksempel på en dansk kriminalfortælling, er virtuost komponeret og den frygtelige pointe dygtigt skjult, fordi den troskyldige dagbogsskriver ikke har haft panisk fantasi nok til at forestille sig det anslag, han og de andre er genstand for. Stilen lyser af elegisk smerte og uhyggeligt fortættet drama, og fortællingen er svær at ryste af sig."”:Begrundelsen er ledsaget af et citat: ”Blicher er ikke bare den første af den danske litteraturs store fortællere, han er en af de få tragiske digtere, den danske litteratur overhovedet har”.
Præsten i Vejlby (film fra 1922) – stumfilm af August Blom. Regnes som mest tro mod originalversionen.
Præsten i Vejlby (film fra 1931) – af George Schnéevoigt. Regnes som Danmarks første tonefilm.
Baggesen, Søren (1965). Den blicherske novelle. Odense Universitetsforlag. ISBN 978-87-78381-18-7. 
Barnard, Robert (1980). A Talent to Deceive: An Appreciation of Agatha Christie. London. 
Borup-Jensen, Thorkild (2011). St. St. Blicher - en kanonforfatter. København: Dansklærerforeningens Forlag. ISBN 788779-965256. 
Nielsen, Robert (1982). Jalousidramaet i Vejlby : om en af Danmarkshistoriens mest omstridte kriminalgåder. Forlaget Klerken. ISBN 87-88237-00-1. 
Mogens, Møller (2016). Præsten i Vejlby og hans søn - ofre eller mordere? (1 udg.). København: Forlaget BOD. ISBN 978-87-71704-73-0. 
Arkiv for Dansk Litteratur, Præsten i Vejlby, Arkiv for dansk litteratur, ss. 268-293 i Steen Steensen Blichers værker Hentet den 19. december 2016LA-ikon
For alternative betydninger, se Prag (flertydig). (Se også artikler, som begynder med Prag)
Prag (tjekkisk: Praha) er hovedstaden og den største by i Tjekkiet med placering på bredden af floden Moldau (Vltava), hvor denne slår nogle skarpe sving. Byen har 1.198.094 indbyggere (2006). 
Prags borg blev grundlagt i det 9. århundrede, og omkring denne opstod der et samfund, der hurtigt udviklede sig til byen Prag. Som et vigtigt handelsknudepunkt blev byen tidligt et mødested for kulturer, og den udviklede sig til en betydelig europæisk kulturby. Prag blomstrede ikke mindst i det 14. og det 16. århundrede, hvor byen var hovedstad i det tysk-romerske rige. Især byens midte har været udsat for skiftende kulturelle påvirkninger, der blandt andet har efterladt en usædvanlig række af bevaringsværdige bygningsværker opført i varierende arkitektoniske stilarter. Dette forhold har givet byen en plads på UNESCOs Verdensarvsliste fra 1992.
Blandt Prags bemærkelsesværdige seværdigheder ud over borgen kan nævnes Karlsuniversitetet, der blev grundlagt i 1348, Karlsbroen, flere kirker og torvet i Staré Město, den gamle bydel. Byen har et stort og varieret kulturliv, der inkluderer det verdenskendte teaterkompagni, Laterna magika, den årlige musikfestival "Prager-foråret" samt minder om byens kendte forfatter Franz Kafka. Verdens næststørste stadion, Strahov-stadion, anvendes ikke længere til idrætsbegivenheder, men til koncerter med store internationale musiknavne.
Området ved bredden af Moldau, hvor Prag nu ligger, har været beboet siden ældste stenalder. Mange rejsende har passeret området på vejen mellem nord og syd, og det første kendte folkeslag, der bosatte sig her, var en keltisk stamme kaldet boier. Fra denne stamme kommer navnet Bøhmen. Boierne blev delvist fortrængt af germanere, og i det 6. århundrede kom også vestslaver til. Et par århundreder senere fulgte så en tjekkisk-slavisk stamme, der med Čech ifølge legenden grundlagde den tjekkiske nation.
En anden legende fortæller, at en prinsesse Libuše gift med bonden Přemysl grundlagde et kongeligt dynasti på slot Libusin. Prinsessen skulle have været synsk og spåede på den baggrund byen Prags blomstring. Arkæologiske undersøgelser har fundet beviser for et slot på flodens højre side fra det 9. århundrede. I den periode kom den første bøhmiske hersker, som historikerne er sikre på, Bořivoj 1., til magten, og han flyttede sit sæde til det sted, der senere er blevet kendt som Prags borg. Stedet har siden været hjemsted for de fleste tjekkiske regenter.
I det 10. århundrede var området omkring Prags borg kendt som et vigtigt handelsknudepunkt, og i 973 blev borgen centrum for et bispedømme i Bøhmen. Kong Vladislav 1. blev i 1158 konge af Bøhmen, og under hans regering blev en række klostre og kirker opført sammen med den første bro over Moldau. Ottokar 1., konge fra 1212, var tæt knyttet til den tyske Frederik 2., og i hans regeringstid blev tyske håndværkere og købmænd inviteret til at bosætte sig i Bøhmen og Mähren. Den tyske befolkningsgruppe skulle senere blive en markant politisk og kulturel faktor i Prag.
Der var i det 13. århundrede efterhånden tre byer omkring borgen: Malá Strana, Hradčany og Staré Město. Med den øgede befolkning voksede de sammen til én samlet by, Prag, og i det 14. århundrede oplevede den en blomstringsperiode under Karl 4. Han udvirkede, at bispedømmet blev hævet til ærkebispedømme, og han grundlagde det nordlige og østlige Europas første universitet, Karlsuniversitetet i 1344 samt bydelen Nové Město og ikke mindst Karlsbroen som afløser for den første bro. Karl blev kronet som kejser af det tysk-romerske rige i 1355 og gjorde Prag til rigets hovedstad.
Tiden omkring 1400 var præget af religiøse reformationstanker, og rektor ved Prags Universitet, Jan Hus, var en af fortalerne herfor. Henrettelsen af Hus i 1415 gav ufred og borgerkrig og mundede ud i slaget ved Vítkov i 1420, hvor general Jan Žižka som anfører for hussitterne gav store problemer for katolikkerne. Efter Žižkas død blev hussitterne imidlertid splittet, og katolikkerne kunne igen overtage magten.
Den næste gyldne periode i Prags historie indtraf, da Rudolf 2. blev tysk-romersk kejser i 1576. Hans hof tiltrak en række kunstnere og videnskabsmænd fra det meste af Europa, heriblandt Tycho Brahe og Johannes Kepler. Han var samtidig åben for andre religiøse retninger og udstedte et dekret om religiøs frihed. En sådan frihed var enestående for tiden og trak en række tyske protestanter til byen.
Freden mellem de religiøse grupperinger holdt imidlertid ikke så længe, og da protestanterne i 1618 kastede byens katolske ledere ud af rådhusets vinduer, blev det indledningen til  trediveårskrigen. I forbindelse hermed flyttede kejser Ferdinand 2. sit hof til Wien, og Prag oplevede i forbindelse med krigshandlingerne en nedgangsperiode, der også reducerede byens befolkning til en tredjedel.
I mange år havde jøder haft deres plads i byen, men det jødiske samfunds gyldne periode var det 17. århundrede, hvor befolkningsgruppen udgjorde henved 30 % af byens samlede befolkning. I midten af det 18. århundrede blev jøderne lagt for had og udvist på grund af påstået samarbejde med den preussiske fjende. Udvisningen blev dog ophævet igen, men jødernes andel af Prags befolkning nåede aldrig igen samme størrelse.
En storbrand havde hærget Prag i 1689, og den gav anledning til en fornyelse af byen. I det 18. århundrede oplevede byen endnu en økonomisk fremgangsperiode. Denne satte sig markante spor i byens udseende, da der blev opført en række paladser, kirker og parker i barokstil. 
Den industrielle revolution mærkedes tydeligt i Prag i det 19. århundrede, da byen havde en god placering i forhold til forsyninger af kul og jern. Samtidig fik nationalismen vind i sejlene på det kulturelle og politiske plan. En bevægelse for tjekkisk selvstændighed fik betydelig gennemslagskraft, og i 1861 var der tjekkisk flertal i byrådet.
Efter Østrig-Ungarns nederlag i 1. verdenskrig blev Tjekkoslovakiet en selvstændig nation, der valgte Prag som hovedstad. Byen var i mellemkrigstiden en storby med 850.000 indbyggere i 1930 og en kulturelt betydningsfuld by i Europa.
Den nazityske besættelse betød forfølgelse af både jøder og intellektuelle. Dele af byen blev ødelagt af allierede bombninger, og ved krigens afslutning blev byen og landet en del af den sovjetiske interessesfære. Prag var igen Tjekkoslovakiets hovedstad, og et kup i 1948 bragte kommunisterne til magten. 
De intellektuelle i Prag led under det totalitære regime, og en modstand mod regimet blev opbygget, ikke mindst af forfattere. Det kom til en kortvarig opblødning i den stramme styring af landet og byen med foråret i Prag i 1968. Den blev imidlertid slået ned af Sovjetunionen og resten af Warszawapagten, der besatte byen og landet i august samme år og genindførte den stærkt Moskva-styrede ledelse af landet.
I 1989 faldt kommunismen i Østeuropa, og i Prag opstod fløjlsrevolutionen, hvorunder byens og landets befolkning befriede sig selv fra de kommunistiske magthavere. I 1993 deltes landet, og Prag blev nu hovedstad i det nye Tjekkiet.
Prag ligger i det vestlige Tjekkiet (det gamle landskab Bøhmen) på Moldaus bred og ligger lige som en stor del af det øvrige Bøhmen på en lav højslette, der med et overfladelag af löss er meget frugtbar. Byens centrum er beliggende i en højde på omkring 180 m over havet ved flodbredden, stigende op til 381 m på Det Hvide Bjerg (Bílá hora).
Moldau er en biflod til Elben og flyder fra syd og slår lige efter Karlsbroen en skarp kurve mod øst for ret kort efter at vende 180 grader og gå mod vest et lille stykke, inden den genfinder sin retning mod nord igen. De centrale dele af byen er beliggende lige op til Moldaus bred, men efterhånden som byen er vokset, er nye bydele opført først i de tilstødende dale og senere på højsletten i nærheden af centrum.
Floden falder omkring 15 meter under sit løb gennem Prag, og dens dybde er op til 10,5 m. Der er 7 småøer i floden. 
Byen har tempereret fastlandsklima, men med relativ kort afstand til Atlanterhavet er den karakteriseret ved et trods alt ret mildt klima. Middeltemperaturen på årsbasis er 8 °C med udsving fra -17 °C til 35 °C. Der falder mest nedbør i sommerhalvåret med 77 mm på en måned som det statistisk set højeste, mens der i den tørreste måned blot falder 23 mm nedbør.
Tallene fra 1370 og 1600 omfatter Staré Město, Nové Město, Malá Strana og Hradčany (den indre by).I det 19. århundrede var en af følgerne af den industrielle revolution i lighed med andre steder i Europa, at mange mennesker flyttede fra de små landsamfund til de store byer, hvilket for Prag kan ses af, at indbyggertallet steg med en tredjedel på et halvt århundrede (1850-1900). Tendensen fortsatte i endnu højere grad i den første del af det 20. århundrede, hvor byens forstæder for alvor blev etableret. 2. verdenskrig satte til dels en stopper for udviklingen, og i kølvandet på krigen blev en stor del af den tyske befolkningsgruppe fordrevet. 
I den indre by bor blot ca. 40.000 mennesker, mens det store flertal bor i kvartererne udenom samt forstæderne.
I Prag bor lidt over 100.000 personer, der ikke stammer fra Tjekkiet, heraf ca. en tredjedel med permanent bopæl i byen (inklusiv flygtninge), mens den resterende del opholder sig i byen på midlertidig basis. Af ikke-tjekkerne stammer ca. 28.000 fra EU og de øvrige fra resten af verden. De tre talrigeste nationaliteter er ukrainere med ca. 35.000, slovakker med ca. 16.000 og russere med ca. 10.000. Fordelingen er en smule anderledes end i hele landet, hvor vietnamesere udgør en betydeligt større gruppe end russere og polakker en næsten lige så stor gruppe (i Prag er der fem gange så mange russere som polakker).
Aldersgennemsnittet var i 2006 på 41,8 år mod 39,3 i 1993, og da såvel andelen af børn (op til 14 år) og ældre (over 65 år) er faldende, antyder det, at gruppen af personer i den erhvervsaktive alder er blevet ældre over perioden, samt at fertiliteten er faldende.
Som hovedstad i Tjekkiet er Prag hjemsted for en række nationale institutioner. Landets præsident har residens i Prags borg. Tilsvarende har landets parlament og regering sæde i byen sammen med Prags børs og nationalbanken samt det uafhængige kontrolorgan for landet (en instans til kontrol af statens styre og budget). Derimod har højesteret og forfatningsdomstolen hjemsted i Brno. 
Prag er endvidere hovedstad i Centralbøhmiske Region, en af landets fjorten regioner, samtidig med at selve byen udgør sin egen region.
Prag styres af et byråd (Zastupitelstvo hlavního města Prahy) på 70 folkevalgte medlemmer. Byrådet vælger en magistrat (Rada) på 11 rådmænd, der igen vælger borgmesteren (Primátor). Den siddende borgmester siden 2002 er Pavel Bém, valgt for ODS - Demokratisk Folkeparti. Magistraten har blandt sine ansvarsområder offentlig transport, renovation, byens politi, brandvæsen og ambulancetjeneste. Derudover er der en række kulturelle områder, der hører under magistraten, som Prag Zoo og beskyttelse af historiske mindesmærker.
Siden en forvaltningsreform i 2000 har Prag fungeret som en af Tjekkiets 14 regioner, og borgmesteren har i den forbindelse samme funktion som de øvrige regioners politiske ledere. Byen er opdelt i 57 bydele og 22 forvaltningsområder. I bydelene har man ansvaret for parker og miljøbeskyttelse, skoleudstyr, dele af sociale foranstaltninger, kirkegårde, mens forvaltningsområderne dækker områderne mellem de to øvrige niveauer.
Politisk set har ODS, der er et konservativt parti, siden valget i 2002 haft absolut flertal med 42 mandater og 9 medlemmer af magistraten. Af andre partier har det socialdemokratiske parti 11 mandater, kommunisterne og det grønne midterparti hver 6 mandater.
De 22 forvaltningsområder i Prag betegnes ved numrene 1-22 begyndende i centrum og fortsættende i et spirallignende forløb udad. De fleste af byens turistattraktioner ligger i Prag med Staré Město, Hradčany, Josefov, Nové Město og Malá Strana, og flere af de øvrige attraktioner ligger i Prag 2 (Vyšehrad, Karlspladsen), 3 (tv-tårnet i Žižkov, den nye jødiske kirkegård med Franz Kafkas gravsted) og 7 (det nationale tekniske museum, planetarium, botanisk have, Prag Zoo, slottet Troja).
De arealmæssigt største områder ligger typisk i udkanten. Prag 6 er det største og ligger mod nordvest, men også 4, 5, 8, 16 og 22 er ganske store områder, som det ses på kortet ved siden af. Befolkningsmæssigt er Prag 4 størst med ca. 136.000 indbyggere fulgt af Prag 6, 10 og 8, der alle har lidt over 100.000 indbyggere.
BNI per indbygger er for Prags vedkommende markant højere end for Tjekkiet i sin helhed med en købekraft på 226 % af landsgennemsnittet. Det er også højere end EU's gennemsnit, nemlig 157,1 % heraf. Pragområdet tilhører dermed den økonomiske top i EU med en 12. plads i 2007.Byen har siden jerntæppets fald haft stort held til at tiltrække multinationale virksomheder, der for manges vedkommende har valgt at lægge deres europæiske hovedkvarter i byen. Prag har en meget stor filmindustri, og ikke mindst er byens mange gamle, men velbevarede huse og kvarterer en magnet for en række internationale filmoptagelser. Endvidere er turisme en meget betydningsfuld indtægtskilde, idet omkring en tredjedel af byens økonomi er relateret til denne branche. Dertil kommer en betydelig industriproduktion i byen, ikke mindst i dens udkanter. Arbejdsløshedsandelen var i 2002 på 3,4 %.
I 2006 var der i Prag 4,1 millioner gæster (næsten 300.000 flere end i 2004), der i gennemsnit overnattede 2,7 nætter. De kunne vælge mellem 619 overnatningssteder med i alt næsten 70.000 senge samt 1.260 pladser på campingpladser. Der var lidt mere end 11.000 personer ansat på hoteller, campingpladser etc. 
Gæsternes fordelte sig med næsten 3,8 millioner på hotel, ca. 50.000 på campingpladser, 37.000 i ferielejligheder og på vandrerhjem og lidt over 200.000 andre overnatningsformer. Af gæsterne var ca. 440.000 fra det øvrige Tjekkiet, mens øvrige lande med flest gæster var Tyskland og Storbritannien (begge mere end 500.000 gæster), Italien (lidt over 300.000 gæster) og USA (over 250.000 gæster). De danske besøgende udgjorde lidt over 72.000 i 2006.Endvidere er Prag den 3. mest besøgte storby i Europa, næst efter Paris og London.
Som Tjekkiets hovedstad og største by er det naturligt, at Prag er hjemsted for en række betydelige uddannelsesinstitutioner. Den ældste er Karlsuniversitetet, der blev grundlagt 1348 og dermed var det første universitet i Centraleuropa. Karlsuniversitetet er et traditionelt universitet, der omfatter et bredt spektrum af uddannelser, herunder medicin, jura, religion, naturvidenskab og humaniora. 
Tjekkiets Tekniske Universitet stammer fra 1707 og dækker tekniske områder som ingeniørstudier, arkitektur og biomedicin. Akademiet for Skønne Kunster, grundlagt 1800, er en kunsthøjskole, der tilbyder uddanelser inden for billedkunst, mens Tjekkiets Landbrugsuniversitet fra 1906 fokuserer på uddannelse inden for jordbrug, dyrehold, miljø og relaterede områder. Det økonomiske universitet fra 1953 uddanner studerende i et bredt spektrum af økonomiske områder.
Dertil kommer yderligere en række videregående uddannelser samt gymnasier og andre kortere uddannelser.
Tjekkiets største lufthavn, Václav Havel Airport Prague, ligger blot 10 km fra Prags centrum og er en af de travleste i Central- og Østeuropa. Den er hjemsted for Czech Airlines samt et par lavprisselskaber, men beflyves også af en lang række andre flyselskaber fra hele verden. 
JernbanetransportPrag er et jernbaneknudepunkt for Tjekkiet med forbindelser til hele resten af landet samt en række fjernruter til udlandet. De vigtigste stationer er den centralt beliggende Praha hl.n. (hlavní nádraží: hovedbanegård), der betjener mange nationale og internationale linjer og er forbundet til metronettet, Praha-Holešovice i byens nordlige del, der ligeledes er forbundet til metronettet og spiller en vigtig rolle, da visse tog i nord-syd-retningen (f.eks. Berlin-Dresden-Prag-Wien) kun stopper her og ikke på hovedbanegården, fordi dennes beliggenhed ville gøre en ændring af kørselsretningen nødvendig, og endelig Masarykovo, der ligger tæt på hovedbanegården og betjener lokal- og regionaltrafik.
De mest betydningsfulde fjernruter går til større byer i nabolandene som til Berlin via Dresden, til München og Nürnberg i Tyskland, til Warszawa i Polen, til Bratislava i Slovakiet via Brno, til Linz og Wien i Østrig, hvor sidstnævnte føres videre til Budapest i Ungarn.
VejnetDe største indfaldsveje til byen går ligeledes til og fra nabolandene suppleret med de vigtigste indenlandske veje. Det drejer sig om E55 fra Berlin-Dresden i nord gående videre mod syd til Salzburg og Linz, E50 fra Nürnberg i vest gående videre mod øst til Brno, E65 fra Warszawa-Wrocław i nordøst (her også under navnet E67), der går videre mod sydøst til Brno (fælles med E50) samt E48 til Karlovy Vary.
En komplet ringvej er planlagt rundt om Prag. I 2008 er den vestlige og den sydlige del af ringvejen i brug sammen med et mindre stykke mod øst. En nordlig og en sydøstlig etape er under anlæggelse og forventes taget i brug senest 2012, mens det sidste stykke mod nordøst forventes færdigt i 2015.Prag er også en knudepunkt i det tjekkiske system af markerede cykelruter for rute 1 (mod Brno, Wien), rute 2 (langs Moldau og Elben mod Dresden og Hamburg) og rute 3 (mod Plzen og Tyskland).
Som i mange andre storbyer i verden er man i Prag opmærksom på problemerne med den øgede trafik af privatbiler i byen. Prag har et omfattende offentligt transportsystem med metroen i centrum, og der er har i flere år været en række andre tiltag til at begrænse antallet af privatbiler i centrum med f.eks. nye toglinjer og forbedrede forhold for cyklister.
Prags transportsystem, Pražská integrovaná doprava – PID, omfatter metro, busser, tog, sporvogne samt tre færgeruter over Moldau, som kan anvendes meget fleksibelt, og systemet er både pålideligt og billigt i sammenligning med andre storbyers transportsystemer.Prags Metro blev indviet i 1974 og omfatter nu 55 stationer i alt, sporvognsnettet omfatter 35 linjer og et rutenet på 560 km og disse er suppleret af nærtog til forstæderne og talrige buslinjer. Systemet er baseret på fælles billetsystem og transporterer op mod 1 milliard personer årligt.
Fremtiden for den offentlige transport i byen peger på stigninger i de hidtil ret lave priser og indførelse af chipkortsystem. Der er fortsat fokus på at bevare en effektiv offentlig transport, da alternativet vil være øget bilisme og deraf følgende problemer med f.eks. parkering og luftforurening.
TaxiI byen findes såvel officielle som uofficielle taxier. De officielle opererer som regel i velregulerede former, mens de uofficielle fungerer som en slags pirater, og man kan af og til opleve forsøg på snyd af især turister.
ParkeringI midten af 1990'erne blev der introduceret et sammenhængende parkeringssystem i Prag. Målet var at skaffe flere parkeringspladser, så der inden for 3 km² i midtbyen skulle være 9.000 pladser i alt, og at sikre et passende antal pladser til både korttids- og langtidsparkering. Men samtidig skulle antallet af biler i midtbyen reduceres af hensyn til luftkvaliteten. Opgaven blev privatiseret, og målene blev i rimeligt omfang nået i 1997.Parkering i midtbyen kræver betaling, hvad enten den foregår på gaden eller i et parkeringshus. En anden mulighed er at benytte sig af Park & Ride-mulighederne, der findes flere steder i byens udkant tæt på kollektive transportmidler. Dette er også med til at begrænse antallet af biler i byen.
Pražská energetika Group (PRE) står for forsyningen af elektricitet til Prag. Selskabet, der blev grundlagt i 1897, forsyner over 700.000 kunder med omkring 6,2 TWh om året. Efter kommunismens fald blev PRE lavet om fra et offentligt selskab til et aktieselskab, der forberedte sig på en liberalisering af energisektoren, og firmaet gennemgik en modernisering sammen med forsyningsnettet, der siden midten af 1970'erne havde haft svært ved at følge med byens behov. Blandt de seneste tiltag er konstruktionen af en forsyningstunnel under Moldau, som i første omgang er beregnet på at sikre Smíchov-bydelen tilstrækkeligt med el. På længere sigt skal tunnellen også rumme gas-, vand- og datatransportledninger.Prags Vandkompagni (PVK) er ansvarlig for forsyningen af vand til byen. Vandet stammer fra tre store forsyningssteder i henholdsvis Káraný (fra boring og fra omsamling af overfladevand), Podolí (fra Moldau) og floden Želivka. Opsamlingen fra sidstnævnte ligger omkring 50 km fra byen, og et stort reservoir i Jesenice med en kapacitet på 200.000 km³ fungerer som buffer herfra. Over halvdelen af byens vand kommer fra Želivka. Efter kommunismen er PVK blevet stærkt moderniseret, og der er blevet gjort en effektiv indsats for at komme vandspild til livs. Dette spild var på 30-40% fra boringerne til kunderne, hvilket var klart uacceptabelt. Samtidig oplevede man i slutningen af det 20. århundrede en større bevidsthed blandt kunderne, så forbruget pr. indbygger faldt fra omkring 150 l pr. person til cirka 100 (pr. døgn), hvilket måske kan have forbindelse med en kraftig stigning i prisen på vand som følge af de store investeringer i forbedring af nettet.I byen anvendes gas til opvarmning i stor udstrækning. 400.000 kunder aftager 1,5 milliarder m³ naturgas årligt fra Pražská Plynárenská (Prags Gasværk). Gas anvendes ud over til opvarmning også i et vist omfang som drivmiddel til biler og til belysning i gaderne, sidstnævnte primært som turistattraktion, idet byen tidligere har været kendt for sin gasbaserede gadebelysning.
Byens vigtigste rensningsanlæg befinder sig i Bubeneč. Det suppleres af 24 lokale rensningsanlæg. Bubeneč-anlægget har i de senere år ikke helt levet op til regeringens krav til rensningsgraden, blandt andet med udledning af for høje mængder af krom og zink på visse tidspunkter, men der arbejdes på forbedringer. Kloaksystemet i det centrale Prag stammer primært fra begyndelsen af det 20. århundede, og her blev affaldsvand og regnvand sammen ledt bort. Ved nyanlæg i byens udkant adskilles disse to kilder, hvilket giver et mindre rensningsbehov. 
Prag er et kulturelt overflødighedshorn, hvor især den rigt varierede arkitektur umiddelbart er synlig. Men der findes også en lang række permanente kulturinstitutioner samt stribevis af festivaler, udstillinger og andre arrangementer.
Som gammel kulturby har Prag været påvirket af de fleste arkitektoniske stilarter, der har været fremme gennem de seneste tusinde år. Trods ødelæggelser som følge af krige, brande og oversvømmelser er der fortsat bevaret eksempler på de fleste af disse stilarter.
Romansk stilDen romanske stil er den ældste kendte i Prag med storhedstiden omkring det 12. århundrede. På området ved Prags borg findes Sankt Georgskirken, byens ældste kirke, der ganske vist i sit ydre er renoveret i barokstil, men hvis indre er bibeholdt i den oprindelige form fra kirkens opførelse i 1142.
Gotisk stilGotikken er rigt repræsenteret i byen, da denne stil var dominerende under Karl 4.s regeringsperiode. På den tid blev der opført mange bygningsværker, og det mest kendte er uden tvivl Karlsbroen med dens tårne. Mange af de gotiske bygninger er præget af udvidelser og tilbygninger, ofte i senere stilarter.
RenæssanceRenæssancen stammer fra Italien og var dominerende i Prag i det 16. århundrede. I renæssancen havde man blik for helheden, og derfor er mange af de bygninger, der er opført i denne stil, ikke på samme måde som for gotiske bygningsværker præget af tilbygninger, men optræder i stort omfang i deres oprindelige form. Et eksempel på en renæssancebygning er Belvedere, det kongelige sommerslot beliggende i borgområdet.
BarokBarokstilen er i Prag især anvendt i perioden fra omkring 1610 til 1740, hvilket er med flere årtiers forsinkelse i forhold til andre steder i Europa. Den er her som andre steder koblet til den katolske modreformation, der fandt sted omkring 1620. Stilen er storslået og selvsikker med kompakte former. Store dele af Prag bærer præg af barokken, ikke mindst Malá Strana, hvor Nikolaj-kirken er et godt eksempel med sin overvældende mængde af udsmykninger.
RokokoEt af de få eksempler på rokokostilen i Prag er Goltz-Kinský-paladset, som er en del af Nationalgalleriet.
JugendstilI en ganske kort periode fra starten på det 20. århundrede og frem til starten på 1. verdenskrig var byggeriet præget af jugendstilen, der netop havde sit udspring i det centrale Europa. Stilen er koblet til et oprør mod de stilarter, der forsøgte at genskabe historien som klassicisme og empire. Jugendstilen søger at genskabe naturens former gennem dekorationer udført i en lang række forskellige materialer. Den kendes fra flere andre storbyer på kontinentet, men har i Prag en meget stor udbredelse, ikke mindst i det jødiske kvarter og i Nové Město. 
Flere hoteller er opført i jugendstilen, f.eks. Hotel Evropa og Hotel Paříž, samt borgerhuset Obecní dům.
KubismeJugendstilen er delvist overlappet af kubismen, der i øvrigt fortsatte til mellemkrigstiden. Denne stilart var igen en modvægt mod den blomstrende jugendstil med sine enkle bygningsværker. Der udviklede sig en speciel tjekkisk variant heraf kaldet rhondokubisme, der blandt andet præger varehuset Bílá labut'.
SocialrealismeEfter 2. verdenskrig og den kommunistiske magtovertagelse fik den betontunge, sovjetiskprægede socialrealisme overtaget, og den kan f.eks. ses på Hotel International.
Blandt byens teatre kan nævnes Nationalteatret (Národní Divadlo), som er landets nationale teater, der har fokus på tjekkiske værker. Også kendt er Stavovské divadlo, der er et historisk teater med opførelser af ballet, opera og skuespil. Internationalt kendt er Laterna magika, der er et avantgardeteater, som opstod i slutningen af 1950'erne og har optrådt med sine ordløse forestillinger udenlands, men har hjemme i Prag. Det intellektuelle Gelænderteatret (Divadlo Na zábradlí) er en scene, der opfører skuespil og pantomime.
Inden for musikken kendes ikke mindst Statsoperaen (Státní opera) og Rudolfinum, der er hjemsted for Tjekkiets Filharmoniske Orkester.
Af andre institutioner kan nævnes Nationalmuseet, der indeholder naturvidenskabelige og historiske samlinger, Klementinum med National Library of the Czech Republic (det tjekkiske nationalbibliotek), og Nationalgalleriet (Národní galerie v Praze), der præsenterer kunst inden for mange udtryksformer og stilarter.
Prags teaterliv er meget varieret med såvel traditionelle skuespil, opera og dans som en række andre former, herunder pantomime og dukketeater, lige som en række blandingsformer forekommer, ikke mindst på Laterna magika. Fra tiden med kommunismen har der været en solid tradition for absurd teater, Sort teater og skyggeteater, som fortsat lever.
Den klassiske musik har en lang tradition i Prag, hvor en række store værker er blevet uropført i tidens løb. Byen har en tradition for at uddanne og tiltrække fremragende musikere, og der er et rigt udbud af klassiske koncerter. Desuden er Prag siden jerntæppets fald blevet et meget søgt mål for indspilning af filmmusik. 
Der afholdes også en række festivaler, ikke mindst "Prager-foråret" (Pražské jaro), der indledes hvert år på Bedřich Smetanas dødsdag, 12. maj, med opførelsen af hans Má vlast. Festivalen fortsætter til begyndelsen af juni måned.
Den rytmiske musik er også godt repræsenteret i byen. Blandt andet er der et rigt jazzliv, der blandt andet har profiteret af, at Bill Clinton som amerikansk præsident har vist sin interesse og aktivt spillet med under et besøg. Men byen er især efter kommunismens sammenbrud tillige blevet et yndet mål for store internationale pop- og rocknavne, når de er på turne i Europa. I så fald spiller de ofte på Strahov-stadion. Der er endvidere et aktivt, lokalt rockmiljø i byen, som bedst kan opleves på mindre spillesteder.
Prag hører blandt de europæiske byer med titel Europæisk kulturhovedstad,  og fik titlen sammen med 8 andre byer i år 2000. Byen fik tildelt titlen takket være sine utallige museer og gallerier med enestående samlinger, mange teatre og vigtige koncertsale, hvor verdensstjernerne optræder.
Udvalget af øl er meget fremtrædende i Tjekkiet og i Prag og det internationalt kendte ølmærke Staropramen kommer eksempelvis herfra (bryggeriet blev grundlagt i 1869). Det tjekkiske folk er verdens mest øldrikkende, og at dømme efter antallet er værtshuse i Prag, er der god grund til at tro, at en væsentlig del af dette forbrug sker her. Mange værtshuse eller restauranter – overgangen er glidende – serverer også varm mad.
En kendt type sprængt og røget skinke pražská šunka ("Prag skinke" eller ty. Prager Schinken) stammer oprindeligt fra Prag.I 2007 etablerede man i byen en årligt tilbagevendende gastronomisk festival, hvor en række af byens restauranter præsenterer nye retter for besøgende. Det første år besøgte omkring 8.000 mennesker festivalen på tre dage i juni.
Tjekkiets befolkning er generelt sportsinteresseret, og Prag er som hovedstad centrum for en lang række idrætsgrene og store klubber samt stævner og arrangementer.
De to største fodboldklubber er Sparta Prag med i alt 34 tjekkiske/tjekkoslovakiske mesterskaber og SK Slavia Prag med 15 tjekkiske/tjekkoslovakiske mesterskaber. Det store Strahov-stadion er verdens næststørste stadion med plads til 220.000 tilskuere, men bruges dog ikke længere som egentligt sportsstadion, ud over at Sparta Prag anvender området som træningsfacilitet. I stedet er AXA Arena det nye nationalstadion og hjemmebane for Sparta Prag med plads til lidt over 20.000 tilskuere.
Af andre sportsfaciliteter kan nævnes O2 Arena, der er en  multifunktionshal, blandt andet brugt til ishockey, floorball og basketball, med plads til 18.000 tilskuere. Arenaen skal danne ramme for playoff-kampene til VM i floorball 2008. Også T-Mobile Arena er en betydelig multifunktionshal med plads til næsten 13.000 tilskuere.
Af tilbagevendende arrangementer kan nævnes Prags internationale maratonløb, der afholdes hvert år i maj. Endvidere kan det nævnes, at Prag har budt på sommer-OL 2016.
Ifølge Prags turistinformation må en turist ikke undlade at opleve en række seværdigheder. Det drejer sig først og fremmest om Prags borg, især selve borgen, domkirken, det gamle slot og Den Gyldne Gade. Dernæst nævnes Karlsbroen samt broens tårne, to på vestsiden og et på østsiden. I byens centrum bør man ikke undlade at se det gamle rådhus med det astronomiske ur, og derfra er man lige ved Josefov, den gamle jødiske bydel. 
Også Krudttårnet, et monumentalt gotisk tårn ved indgangen til Staré Město og Sankt Nikolaj Kirke, et fint eksempel på et barokbygningsværk, anbefales officielt. I Malá Strana finder man Petřín-tårnet, et 60 m højt udsigtstårn, der er stærkt inspireret af Eiffeltårnet, Maria-sejr-kirken med Prags Jesusbarn og Loreta, en katolsk helligdom fra det 17. århundrede. Endelig fremhæves Vyšehrad, den gamle kongeborg lidt mod syd.
Af nyere seværdigheder springer måske især Det dansende Hus i øjnene med sin unikke placering ved Moldau og med sin egen helt specielle stilart.
I det vestlige Prag finder man naturreservatet Divoká Šárka i en lille dal. "Šárka" er navnet på en kvindelig kriger fra mytologien. Området anvendes til mange rekreative formål, herunder traveture, mountainbike, klatring og meget andet. Området er præget af skovbevoksning, men der er også plads til en golfbane og en campingplads.
En anden yndet park ligger i Letná på et højdedrag umiddelbart nord for Moldau over for Josefov. Herfra har man fin udsigt over den gamle by, og ud over mulighed for at køre på skateboard, rulleskøjter osv. finder man også Europas ældste fungerende karrusel.
Petřín-bjerget markerer et andet rekreativt område, der er meget brugt af pragerne som udflugtsmål. Ud over tårnet finder man blandt andet en spejllabyrint. Petřín Kabelbane fører op på bjerget med endestation nær Petřín-tårnet.
Prags Zoo er også et skattet naturområde, der oven i købet er kåret som verdens syvendebedste. Blandt attraktionerne er Przewalski-heste, som zooet var de første til at få til at yngle i fangenskab. Parken ligger i Troja i det nordlige Prag.
En række kunstværker anvender Prag som et væsentligt element. Blandt andet er foråret i Prag 1968 et tema, der er flittigt anvendt i tiden efter.
Milan Kundera: Tilværelsens ulidelige lethed (1984) – også filmatiseret under samme titel af Philip Kaufman (1988). Historien finder sted under foråret i Prag, hvor kirurgen Tomas kritiserer kommunistpartiet og derfor bliver frataget sin position og sine privilegier.
Prag, dansk film af Ole Christian Madsen (2006). Christoffer og hans kone Maja tager til Prag for at hente hans døde far. Turen giver anledning for parret til at overveje deres ægteskab.
Mission: Impossible, amerikansk thriller af Brian De Palma (1996). Filmen indledes med en mislykket aktion i Prag til forhindring af salg af amerikanske fortrolige oplysninger.
Tomáš Rosický, tjekkisk fodboldspillerFølgende personer har på et senere tidspunkt i livet haft længerevarende ophold i byen:

Psilanderaffæren var en episode, der indtraf i Skálafjørður nær Tórshavn på Færøerne under 2. verdenskrig den 20. juni 1940, hvor de fire svenske destroyere (jagere) HMS Psilander (18), HMS Puke (19), HMS Romulus (27) og HMS Remus (28) blev tilbageholdt af Royal Navy. På dette tidspunkt var Danmark besat af Tyskland og England havde besat Færøerne. Tilbageholdelsen fandt sted, da briterne frygtede, at Tysklands Kriegsmarine ville beslaglægge dem og tage dem i tysk tjeneste, når de forlod Nordsøen.At svenske jagere overhovedet befandt sig ved Færøerne på et for briterne ganske kritisk tidspunkt i krigen beroede på Sveriges akutte behov for moderne krigsmateriel, der opstod ved krigens udbrud i september 1939. Italien var et af de få lande, som kunne sælge det ønskede materiel, og et hurtigt salg af fire jagere blev gennemført. Fartøjerne blev klargjort i La Spezia i marts og april 1940. Efter en lang og dramatisk hjemrejse, forsinket af blandt andet pludseligt opståede defekter og besværligheder med at skaffe brændstof, havnede jagerne sammen med passagerskibet Patricia og tankeren Castor ved Færøerne, da kamphandlingerne i Vesteuropa fik flådestyrken til at undgå sejladsen gennem den engelske kanal.
Cirka en uge senere fik Sverige efter intensive diplomatiske forhandlinger frigivet skibene, og de kunne efterfølgende sejle til Gøteborg. Eftersom jagerstyrkens chef, kommandørkaptajn Torsten Hagman havde overgivet et bevæbnet svensk orlogsfartøj til en fremmed magt uden kamp, blev han frataget sin kommando, og han blev indkaldt til indledende forhør ved krigsretten ved Västkustens marinkommando. Da sagen ikke gik videre til rettergang, fik Hagman hverken rettens vurdering eller offentlig oprejsning for rigtigheden i sin beslutning.
Ved 2. verdenskrigs udbrud opstod der et akut behov for at forstærke det svenske forsvar med nyt krigsmateriel. I december 1939 nedsatte Gustav 5. en kommission, der havde til opgave at indkøbe torpedoer og motorer til torpedobåde og sidenhen også jagere, motortorpedobåde og muligvis også krydsere. Kommissionen bestod af reservemarineingeniør af 1. grad Holger Graffman, flådekaptajnerne Johan Gabriel Oxenstierna og Henning Hammargren, den senere marineattaché, samt marineingeniør Samzelius.
Det var med modvilje fra svensk side, at man måtte indvilge i købet af to italienske jagere af Sella-klassen. Disse var søsat i 1926 og havde i svenske øjne for længst overstået deres levetid, allerede inden de ville blive taget i brug af Sverige. Det italienske tilbud var dog to Sella- og to Spica-3-klasse destroyere eller intet. Den sidstnævnte klasse blev søsat i 1934 og var betydeligt mere moderne. Den 21. januar 1940 indgik man en kontrakt om køb af fire jagere, fire motortorpedobåde med mere. De fire motortorpedobåde af MAS-klassen, der i Sverige fik benævnelserne T11-T14, blev fragtet hjem på M/S Boreland fra La Spezia til Gøteborg i marts 1940. Sverige købte desuden yderligere krigsmateriel for sammenlagt 250 millioner svenske kroner. I alt rullede mellem 700 og 800 godsvogne ud på jernbanen fra Italien til Sverige med krigsmateriel; søminer, torpedoer, ammunition, reservedele og sigtemidler til kanoner. Senere i foråret 1940 indkøbte man 216 flyvemaskiner, blandt andet kampflyene Fiat CR.42 (J11) og Reggiane Re.2000 (J20) samtbombe- og observationsflyene Caproni Ca.313 (B16). Desuden købte man et stort antal flymotorer og maskingeværsammunition.
Statsminister Per Albin Hansson stod personligt bag udnævnelsen af kommandørkaptajn af 2. grad Torsten Hagman, til chef for flådestyrken. Hagman havde været adjudant for Per-Albin Hansson, da denne var forsvarsminister i 1920'erne.Svenska Lloyds passagerskib Patricia blev kontraheret og hurtigt konverteret til hjælpekrydser i flåden. Fartøjet blev udrustet med en 12 centimeter kanon og to 8 mm maskingeværer. Skibet førte orlogsflag og blev efter hjemkomsten benyttet som en tender for flådens stigende antal undervandsbåde. De fire jagerbesætninger, i alt 450 mand, entrede Patricia og dennes besætning på 36 og påbegyndte rejsen mod La Spezia den 4. marts 1940. Jagerbesætningerne var i stort omfang fra de indefrosne jagere HMS Sigurd (21), HMS Ragnar (22),  samt HMS Vidar (23) og HMS Wale (3),. Da Gøteborg var indefrosset af en halv meter tyk is, fik Patricia isbryderhjælp til at komme ud i Skagerrak. Uden nævneværdige episoder anløb Patricia La Spezia den 19 marts.
Den 27. marts nedhaledes det italienske orlogsflag på destroyerne Bettino Ricasoli,Giovanni Nicotera, Spica og Astore og efterfølgende blev det svenske orlogsflag hejst på HMS Puke (19), HMS Psilander (18), HMS Romulus (27) og HMS Remus (28), som skibene var blevet navngivet. Oprindeligt var de to sidstnævnte tænkt at skulle navngivesMode og Magne, men den italienske flådestab lod forstå, at et par af skibene burde få et navn, der skulle tjene som et minde om deres oprindelsesland. Navneændringen sikrede et relativt gnidningsløst samarbejde. Under prøvesejladserne blev skibenes hovedmaskineri testet ud for La Spezia,artilleri og torpedoer blev prøveskudt, tågeanlægget blev afprøvet og flere andre tests blev foretaget.
For besætningerne fandtes der åbenlyse ricisi ved prøvesejladserne og justering af maskineri og materiel. En dødsulykke indtraf, da 1. telegrafist, korporalen Erik Larsson, arbejdede med fejlsøgning på radiostationen på Romulus den 4. april sammen med 2. telegrafisten Tage Sundgren. Da Larsson ville undersøge en kontakt på radiosenderens bagside, kom han i kontakt med højspænding. Brandskadet i venstre hånd kom han frem fra senderens bagside og faldt sammen på gulvet af radiostationen. Genoplivningsforsøg var forgæves og på militærhospitalet blev Larsson erklæret død. En mindeceremoni blev afholdt to dage senere med svensk og italiensk deltagelse. Larssons urne blev fragtet hjem til Sverige på Patricia, så han kunne blive begravet i sit hjemland.
Under prøvesejladserne og justeringerne fik besætningsmedlemmerne forskellige oplevelser af den italienske kultur.
Udrustningsarbejdet og prøvesejladserne blev afsluttet den 13. april. Det italienske marineministerium havde tidligere givet tilladelse til en prøvesejlads til Tripoli og retur, men den tyske invasion af Danmark og Norge den 9. april umuliggjorde dette., så man besluttede, at jagerne snarest muligt skulle forlade Italien. På første del af rejsen medsejlede desuden to italienske marineingeniører og syv maskinsergenter for at afhjælpe havarier på maskinen.I Rom forsøgte den svenske marineattaché at få de  britiske myndigheders tilladelse til at passere Gibraltarstrædet og frem til Lissabon. Samtidig søgte den svenske gesandt i Berlin at få frit lejde til hjemrejsen fra Tyskland.
Jagerne sejlede fra La Spezia den 14. april og anløb Napoli dagen efter, den 15. april klokken 12.00. Besøget i Neapel blev gennemført som et officielt flådebesøg for at offentligt vise at jagerne nu sejlede under svensk flag. For besætningerne betød det at man efter det afsluttede installationsarbejde kunne gå i land som ved et normalt flådebesøg. På Patricia lastede man 30 nyindkøbte torpedoer og en større mængde reservedele til jagerne og de allerede leverede motortorpedobåde. En større mængde ammunition blev også lastet om bord på Patricia. Den 18. april forlod flådestyrken Napoli med Lissabon som næste planlagte bunkringsplads. Patricia sejlede forrest i formationen  med 12 knob. Derefter fulgte HMS Puke med kommandørkaptajn Torsten Hagman som skibschef og styrkechef. Efter Puke kom HMS Psilander med kaptajn Agne Löfgren, HMS Romulus med kaptajn Rolf Ström, og sidst i formationen HMS Remus med kaptajn Edward Hamilton.
Den 20. april meddelte den britiske marineattaché i Rom, at Admiralitetet garanteredeeskadren frit lejde på samme måde som det var sket for Boreland ogPatricia. Tyskland anbefalede, at man sejlede igennem den engelske kanal, hvor tyskerne ud for Rotterdam ville kunne beskytte og eskortere fartøjerne sikkert hjem." Marinens ledelse meddelte dog den tyske repræsentation i Stockholm at jagerstyrken agtede at sejle via Irland og Færøerne til norskekysten og derfra videre til Gøteborg.
Ved middagstid samme dag, den 20. april, fik Puke maskinhavari og gik ud af formationen uden at melde sine problemer til det næste skib i formationen, Psilander, som efterfølgende ramte Pukes hæk med sin stævn. Puke fik sin propelbeskyttelse revet af i kollisionen og skibet sprang læk. På Psilander havde nitter løsnet sig i stævnpladerne, hvilket også forårsagede en mindre læk. Da de vandtætte skotter kunne holde tæt kunne styrken fortsætte mod Cartagena i Spanien for reparation med 12 knob; her ankom man den 21. april.
I Cartagena arbejdede de spanske værftsarbejdere hurtigt og effektivt med reparationerne på trods af de omfattende ødelæggelser på det spanske orlogsværft efter borgerkrigen. Psilander skulle i tørdok for at blive repareret, mens Puke kunne repareres uden dokning. På grund af den uplanlagte ankomst til Cartagena blev en stor del af planen for den ellers hemmeligholdte hjemsejlads til Sverige kompromitteret. Efter skibenes forrådskamre var blevet fyldt, afgik jagerne den 26. april mod Lissabon, hvortil Patricia var sejlet i forvejen for at tage imod brændstof, man havde bestilt.Under opholdet i Cartagena, den 23. april meddelte den italienske marinechef admiral Cavagnari, per telefon den svenske marineattaché i Rom, at styrken burde gøre sit yderste for at komme hurtigt hjem. "Det bør gøres hurtigere end tre uger, men pas på at tyskerne ikke skaber problemer for skibene i Kielerkanalen." Denne udtalelse er senere hen blevet tolket, som at admiralen var orienteret om Hitlers planer for felttoget i Vesteuropa i starten af maj.
Da flådestyrken anløb Lissabon den 28. april og ankrede op på floden Tajo, var det oprindeligt planen at bunkre olie og ferskvand for efterfølgende at fortsætte til Cobhi Irland. Den forventede korte ventetid i Lissabon skulle dog komme til at vare en måned, da der intet brændstof var, kun ferskvand. De afsluttende reparationer af Pukes skader fra kollisionen i Middelhavet kunne foretages i havnens dok.
Jagernes hjemfærd blev nu fulgt nøje i London. I et memorandum til Søforsvarets Kommandoekpedition meddelte det svenske Utrikesdepartementet (UD):
Denne meddelelse nåede aldrig frem til kommandørkaptajn Hagman i Lissabon. Den 10. maj indledte Tyskland Fall Gelb og overskred grænserne til Nederlandene, Belgien og Frankrig på vestfronten. Dette betød at jagerne af sikkerhedshensyn ikke kunne sejle igennem den engelske kanal. Samtidig arbejdede man i Stockholm hårdt på at få brændstof frem til jagerne på anden vis, og den 15. maj kunne chefen for marinen (CM) meddele jagerstyrken, at et svensk tankskib ville ankomme til Lissabon inden fire til fem dage. Det svenske tankskib M/T Castor var blevet rekvireret og blev beordret til at slutte sig til jagerstyrken. Den 21. maj ankom Castor til Lissabon med 14.495 ton olie, hvoraf halvdelen var dieselolie. Desuden havde fartøjet mere end 1000 ton ferskvand i sine tanke, hvilket betød jagerne ville være mere eller mindre selvforsynende.
Tankfartøjet var nu formelt orlogsfartøjet HM Transportfartyg Castor og kaptajnen John Juhlin blev samtidig udnævnt reserveløjtnant i marinen.
Den 26. maj forlod flådestyrken Lissabon, og den 27. maj ankom den till Vigo i Spanien, hvor Castor og Patricia bunkrede fuldt op. Her forlod de italienske fyrbødere og ingeniører også skibene, da de var blevet blev hjemkaldt til Italien.  Den 10. juni gik Italien ind i krigen på aksemagternes side.
På trods af marinechefens gentagne instrukser om, at Castor skulle forblive en integreret del af styrken, betød fartøjets lave fart, cirka 8 knob, efter Hagmans overbevisning at brændstof og ferskvand ikke ville række til at nå til Cobh i Irland uden stop. Han lod derfor Castor sejle alene mod Cobh, mens jagerne og Patricia forlod Vigo i deres mest økonomiske fart, cirka 12 knob, i en stor bue ud i Atlanterhavet mod Cobh den 29. maj.
Castor blev eskorteret igennem det ubådshærgede område nær den spanske kyst og fik derefter ordre på, for egen hånd, at fortsætte mod Cobh. Ved middagstid den 30. maj blev Castor anråbt af et fransk bevogtningsfartøj. Selvom tankskibet havde dokumentation for at tilhøre Svenska marinen og førte orlogsflag, havde det ingen kanoner. Et orlogskib skulle have mindst én kanon, mente den franske skibschef. Kaptajn Juhlin var ganske vist løjtnant i marinen men bar ikke uniform. Alle disse faktorer gjorde franskmændene mistænksomme, og Castor fik ordre til at gå mod Casablanca, hvor disse uregelmæssigheder skulle udredes. Efter den svenske regering gik ind i sagen, blev tankskibet hurtigt frigivet og fik ordre på at mødes med jagerstyrken i Cobh.
I slutningen af maj og begyndelsen af juni gennemførte man den dramatiske evakuering af de cirka 300.000 britiske og franske soldater fra strandene ved franske Dunkerque over Den engelske Kanal. Dette betød, at det britiske admiralitet anviste styrken en ny og mere sikker rute længere ude i Atlanterhavet, som selv Castor skulle følge. 
Ud for Irlands sydlige kyst den 1. juni observerede Patricia et periskop om styrbord, og samtlige skibe iværksatte øjeblikkeligt undvigemanøvrer. Jagerstyrken ankrede op i Cobh (Queenstown) den 2. juni. Igen havde man store problemer med at få brændstof. Men ved at bunkre fra Patricia ville jagerne have brændstof nok til at kunne nå Færøerne. De danske Færøerne var de facto besat af det britiske militær siden april 1940 efter Danmarks kapitulation. Men briterne erkendte ikke dette forhold officielt, da man så ville havde et ansvar for Færøernes sikkerhed og forsørgelse.Desuden kom der besked om, at 117 civile ville komme om bord på Patricia som passagerer. De fleste var tidligere ansatte i britiske virksomheder, der havde omlagt produktionen til krigsproduktion. Blandt passagererne var der adskillige unge kvinder, der havde arbejdet som au pair eller i serviceerhverv og nu ville hjem på grund af krigen. Selv søfolk fra sænkede britiske fartøjer, som eksempelvis S/S Foxen, var at finde blandt passagererne. Passagererne forventedes at ankomme i midten af juni og ventetiden for skibenes besætninger blev benyttet til velfærd og fysisk træning. Den 15. juni modtog Patricia sine civile passagerer og natten til den 16. juni forlod man Cobh med destination Færøerne.
Den 14. juni marcherede Værnemagten ind i Paris, og den 22. juni kapitulerede Frankrig. Det betød at Storbritannien stod alene mod den overvældende tyske krigsmaskine, og der var en voksende trussel om en invasion af de britiske øer. Den tyske krigsmarine havde tidligere mistet to af sine mest moderne jagere i slaget om Narvik den 10. og 13. april 1940, og briterne frygtede derfor at Tyskland skulle være fristet til at erobre de nye svenske jagere.
Ved dagens krigskabinetmøde i London meddelte ministeren for de britiske Dominions, at fire svenske jagere havde forladt Eire med retning mod Færøerne. Han forelagde krigskabinettet muligheden for at afskære de svenske skibe vejen ved ankomsten til Færøerne og bemægtige sig dem. Udenrigsministeren ville undersøge sagen nærmere.
Da krigskabinettet trådte sammen igen, behandlede man gårsdagens forslag om at afskære jagerne vejen. Ministeren for Dominions mente at dette var et tidspunkt, hvor man kunne anvende "Angaryretten". Dette er en, i folkeretten fastlagt, rettighed for en krigsførende nation til at beslaglægge en neutral stats ejendom indenfor et område som det krigsførende land besidder eller har besat. Premierminister Churchill var af den opfattelse, at det var af største vigtighed at komme i besiddelse af jagerne; efterfølgende kunne man så undersøge hvilke forklaringer, der kunne benyttes for at retfærdiggøre beslaglæggelsen. Krigskabinettet udstedte en ordre til Admiralty om hurtigst muligt at sætte sig i besiddelse af jagerne.
I tæt tåge nærmede Patricia og jagerne sig tidligt om morgenen Færøerne på en nordlig kurs ved "lav-" til "halv kraft". Klokken 05.45 slog man "alle stop" og umiddelbart efter "alle fuld bak" på Psilander, da klippekysten nu var så nær at ekkoet fra skibets dampfløjte blev kastet tilbage. Fartøjerne vendte tilbage til søs og afventede, at tågen lettede, før man forsøgte at gå ind igen.Castor angav sin position via radio klokken 09.00 som værende cirka 120 sømil fra Færøerne, og at man forventede at være fremme ved styrken den efterfølgende morgen.
Den svenske konsul på Færøerne var ikke i forvejen blevet informeret om jagernes ankomst til øerne af de svenske myndigheder, men fik dog at vide at et større beløb var sat til hans disposition hos AB Färoya Banki til dækning af jagerstyrkens eventuelle lokale behov. Heller ikke den britiske repræsentant på Færøerne, "Naval Officer in Charge of Faroe Islands (NOIC)", Captain Crowther, var blevet informeret om jagernes ankomst, før han fik besked af den svenske konsul.Efter tågen lettede op ad formiddagen begyndte jagerne og Patricia endnu en gang at bevæge sig ind mod Færøerne. De samlede en lods op, som førte dem til den lange og smalle Skálafjørður nær Torshavn. Ved 14-tiden om eftermiddagen havde Patricia fået anvist en ankerplads længst inde i fjorden, og jagerne havde ankret op i taktisk formation på linje, klar til afgang. I samme fjord ankrede et antal bevæbnede britiske trawlere (naval drifters) på hver side af jagerne. På land besatte britisk militær de små telefonstationer ud mod fjorden og beslaglagde kikkerter og fotografiapparater.
For at spare på brændstoffet gav kommandørkaptajn Hagman orde til at slukke for kedlerne. Jagerne skulle bruge fire timer til at få kedlerne i kog igen og dermed være klar til afgang fra tidspunktet ordren blev givet. Desuden beordredes besætningen i kvartersvagt, hvilket betød at man ikke var i decideret kampberedskab.
De tre britiske Tribal-klasse-destroyere HMS Maori (F24), HMS Tartar (F43) og HMS Mashona (F59) afsejlede fra den britiske flådestation Scapa Flow på Orkneyøerne klokken 19.30 med kurs mod Færøerne. De havde til opgave at opbringe de fire svenske jagere.
Tidlig morgen ankom Castor til Færøerne og fik ordre på at kaste anker cirka 10 sømil sydøst for Torshavn, cirka en halv times sejlads fra jagerne i Skálafjørður. Senere samme morgen ankom de britiske destroyere til Færøerne.
Vagten på Remus, nærmest fjordens udmunding bemærkede nogle store britiske destroyere ankre op og nogle af de bevæbnede trawlere nærme sig de svenske jagere. Han vækkede den vagthavende officer (VO) og rapportede situationen.
En motorbåd overførte den britiske eskadrechef Captain C. Caslon, en Lieutenant-Commander (paymaster) som adjudant samt en civilperson til det svenske flagskib HMS Puke. Caslon fremførte mundtligt den britiske regerings krav om at overgive de svenske jagere. Begrundelsen for beslaglæggelsen var, at man fra engelsk side frygtede at jagerne skulle havne på tyske hænder, når de nærmede sig Sverige. Jagerne skulle ifølge de britiske krav rømmes indenfor to en halv time og besætningerne derefter overføres til Storbritannien og derfra transporteres hjem til Sverige. Patricia og Castor kunne fortsætte rejsen, men modstand fra jagerne eller forsøg på at sænke dem ville blive mødt med "passende konsekvenser". Alle radiosendere på de svenske fartøjer skulle straks plomberes og forsøg på at kontakte Sverige ville blive forhindret med vold.Kommandørkaptajn Hagman afviste kravene og svarede spontant: "Vi kan gå i gang med at kæmpe klokken ni", eller alternativt sænke fartøjerne. Captain Caslon beklagede kommandørkaptajnens holdning og påpegede at det kun var et spørgsmål om at internere skibene samt at de ville forblive svensk ejendom.
Hagman krævede efterfølgende at få mulighed for at sætte sig i forbindelse med den svenske regering og udbede sig retningslinjer, men Caslon forklarede at man ville forhindre svensk brug af radiosystemet med vold om nødvendigt. Hagman ønskede at få den britiske regerings krav på skrift, hvorefter han ville svare på kravene skriftligt. Caslon gik med til at imødekomme denne forespørgsel og forlod efterfølgende Puke.
Styrkechefen sendte besked fra Puke til de øvrige svenske fartøjer indenfor synsvidde: "Samtlige skibschefer skal møde på flagskibet indenfor 30 minutter". Ifølge det gældende marinereglement (RM II §56), kunne en styrkechef ved vigtige beslutninger sammenkalde sine skibschefer for rådslagning, som ville blive ført til protokol, men en eventuel beslutning var alene styrkechefens.
Kommandørkaptajn Hagman var velvidende om at HMS Psilander havde fået sit navn efter admiralen Gustav von Psilander, som i slaget ved Orford Ness i 1704 havde nægtet at vige tilbage for en stor engelsk overmagt. Mens han ventede på sine skibschefer tog han en beslutning om hvad han ville gøre.
De britiske krav blev overgivet skriftligt. Som bilag vedlagde man "Angaryretten", der lovliggjorde at krigsførende lande har ret til på eget eller besat territorium at beslaglægge en neutral magts ejendom. Man anførte præjudikater fra den tysk-franske krig 1870-1871 og første verdenskrig, men ingen af disse eksempler var orlogsskibe. Ifølge de britiske krav ville eventuelle skader på jagerne, mens de var i britisk varetægt, blive erstattet.
Efter at have gransket de skriftlige krav holdt skibscheferne rådslagning om bord på Puke. Styrkeforholdet var kraftigt i britisk favør. De britiske destroyere var undervejs og klargjort til kamp i klart skib (action stations). Hver af Tribal-destroyerne havde otte 12 cm-kanoner, fire styk luftforsvarskanoner og fire torpedorør. Desuden var der britiske "drifters" mellem de svenske jagerne samt stillinger i land.På den svenske side havde fartøjerne en kritisk lav brændstof- og ferskvandsbeholdning, de var ankret op på linje. Remus to agterste 10 cm kanoner var de eneste, der havde frit skudfelt mod de britiske destroyere, og man ville først være i stand til at give ild efter et par timer, når kedlerne kunne producere elektricitet nok til, at man kunne benytte kanonerne. Hvis det lykkedes de svenske jagere at bryde ud af fjorden, ville de hurtigt løbe tør for brændstof og være nemme mål for den britiske Home Fleet. Desuden var Patricia også i skudlinjen, lastet med ammunition og over 100 civile om bord.
Valgte man at beskadige eller sænke egne skibe, ville det også opfylde briternes formål, at skibene ikke faldt i tyskernes hænder. Derudover ville man afskære den svenske regering for at fremsætte erstatningskrav for beslaglæggelsen af jagerne, da man havde beskadiget sine egne skibe. Desuden kunne det medføre alvorlige konsekvenser for Patricia og Castor med passagerer og dyrbar last af krigsmateriel og olie.
Flere af Tribal-klasse jagerne begyndte at sejle ind og ud af fjorden.I den tidligere rådslagning, skulle den yngste skibschef, Edward Hamilton på Remus, normalt give sin holdning til kende først, så han ikke lod sig påvirke af de ældre skibschefer. Samtlige skibschefer var dog enige med den unge chef om, at modstand var nyttesløs, og at situationen burde løses ved forhandlinger mellem de to landes regeringer. Kommandørkaptajn Hagman, som befandt sig i en for en svensk søofficer mærkelige situation alene at skulle tage en beslutning, som potentielt kunne få storpolitiske konsekvenser, skrev i sit svar til briterne, at han under de nærværende omstændigheder intet andet valg havde end at gå ind på de britiske krav. Han protesterede samtidig i de kraftigste vendinger mod hele situationen samt især den nægtede mulighed for at kontakte egen regering.Inden svaret blev overleveret til briterne, havde man anmodet om at besætningerne kunne overføres til Patricia og Castor frem for at blive overført til Storbritannien som de oprindelige krav lød på. Anmodningen blev accepteret af briterne.Efter mødet vendte skibscheferne tilbage til deres enheder og meddelte beslutningen til besætningerne. Efter britisk direktiv måtte kun personlige ejendele pakkes ned i besætningens køjesække. På styrkechefens ordre medbragte man desuden orlogsflag og kommandotegn (bortset fra de, der vejede på skibene), køjer, gasmasker med filtre og andet. En del udstyr blev kastet over bord, eftersom da besætningerne ikke ville overlade det til briterne. marketenderindholdet blev fordelt så retfærdigt som tiden tillod det.
På trods af ordren fra styrkechefen om ikke at udøve sabotage eller aktiv modstand, da skibene stadig var at betragte som svensk ejendom, forekom enkelte episoder på besætningsmedlemmers eget initiativ. På Remus, som lå nærmest de britiske jagere, ønskede besætningen at gå i kamp på trods af overmagten, de måtte beordres til at lade være. I maskinrummet på Remus blev en række klikventiler, der skiftede mellem åben- og lukket position med en kvart omdrejning samt en del haner lukket tæt. Desuden blev flere flanger, det vil sige plader som stopper gennemløbet i en rørledning, monteret. Slagstiften til kanonerne blev fjernet og gjorde dermed artilleriet ukampdygtigt. PåRomulus gjorde radiofolkene radiosenderen ubrugelig ved at ødelægge både slutrøret og reserverøret, ligesom de fjernede et skilt med teksten "Pericolo di Morte" (Livsfare) på radiostationen.
Man benyttede tre drifters til at overføre besætningerne fra Puke, Psilander ogRomulus til Patricia samt fra Remus til Castor. Rømningen blev ledet af NOIC, Captain Crowther. Rømningen var følelsesladet for jagerbesætningerne hvilket blev forstærket af en, i visse tilfælde, arrogant opførsel fra drifter-besætningerne.
Efter de svenske besætninger havde forladt jagerne, kom de britiske besætninger om bord. Deres første handling var at hale de svenske orlogsflag og kommandotegn ned.
Klokken 09.00 ankom NOIC, Captain Crowther, på Patricia og meddelte, at fartøjet var frigivet til at forlade Færøerne. Ved 14-tiden lettede man anker og gik ud gennem fjorden med kurs mod den norske kyst. Da man nåede internationalt farvand, kunne man atter anvende skibets radioanlæg til at kontakte de svenske myndigheder.
I en række telegrammer informerede kommandørkaptajn Hagman chefen for marinen (CM) om situationen:
Patricia og Castor navigerede på den reciprokke kurs tilbage til Færøerne. Samtidig begyndte en diplomatisk telegramudveksling mellem Stockholm og London. Kabinettssekreterare Erik Boheman, som var budt på middag hos den britiske ambassadør i Stockholm, Victor Mallet, blev meget ophidset, og krævede at Mallet straks skulle telegrafere London og meddele, at jagerne uden tøven skulle frigives.
De to svenske fartøjer vendte tilbage til Torshavn og ankrede op på den ydre red klokken 08.00. Den svenske vicekonsul på Færøerne meddelte, at jagerne var blevet flyttet til et for ham ukendt sted, hvilket han havde protesteret imod til den britiske konsul.De diplomatiske forhandlinger fortsatte. Blandt andet havde den svenske ambassadør i London, Björn Prytz, en række samtaler med den britiske udenrigsminister Halifax. Prytz meddelte, at hvis briterne ville beholde jagerne, kunne tyskerne anklage den svenske regering for at tillade krænkelser af den svenske neutralitet og som en konsekvens deraf have en gyldig grund til at invadere Sverige. Prytz meddelte også, at jagernes rejseplan var blevet diskuteret i vid udstrækning med den britiske repræsentation i Stockholm, hvilket Halifax dog sagde, at han intet kendte til.
I løbet af de følgende dage indså man fra britisk side, at jagerne var ganske små og ikke særligt effektive. Man forsøgte derfor at koble en eventuelt frigivelse af jagerne som et punkt i forhandlinger om andre spørgsmål, eksempelvis muligheden for at udskyde et planlagt svenske flyindkøb i USA eller afbryde den planlagte tyske transittrafik. Ved det britiske krigskabinetmøde den 24. juni blev det besluttet at frigive jagerne.Om aftenen den 25. juni meddelte NOIC at de svenske jagerne ville blive overladt til deres svenske besætninger. To af jagerne befandt sig i Kirkwall, og de to andre var på vej dertil. For at den langsomt sejlende Castor ikke behøvede at udsættes for unødig risiko i de farlige farvande omkring Orkneyøerne, overførte man Remus' besætning til Patricia. Ifølge et direktiv fra Marinchefen skulle de civile passagerer indkvarteres i Torshavn, men dette tillod de britiske myndigheder ikke. Med over 600 personer ombord på et fartøj, som var beregnet til 250,, afgik Patricia den 30 juni klokken 01.00 mod Kirkwall, og var fremme cirka klokken 23.
Om formiddagen den 1. juli kunne styrkechefen sammen med skibscheferne og nøglebesætningsmedlemmer inspicere jagerne. Under rejsen mellem Færøerne og Kirkwall havde de fået adskillige skader. Dels på grund af de britiske besætningers betjening af skibenes uvante udstyr, dels på grund af svensk sabotage. Alt dette havde førte til gentagne maskinstop og bugseringer, alt sammen i hårdt vejr. På både Psilander og Romulus havde briterne tørkogt en kedel, som derved var blevet fuldstændigt ødelagt. PåRomulus var brændstof ved et uheld blevet pumpet ud i forskellige gange og messeområder. Puke var beskadiget efter en kollision i forbindelse med bugsering og havde tabt et anker. Den britiske besætning lavede også slet skjulte hentydninger til skibets sødygtighed, når de omtalte skibets navn, Puke, som på engelsk, betyder opkast.Fartøjerne var blevet plyndret for en del løsøre og værktøj. På Remus viste en liste over tabt inventar, at der blandt andet manglede 22 bordduge, 54 håndklæder, 53 fade, 77 kaffekopper og så videre i en lang liste. Alle tab, inklusive lønomkostninger for Patricia og Castors besætninger med mere, blev senere opgjort til 879.644 svenske kroner, hvilke blev betalt af briterne.Jagerne blev den 2. juli overladt til sine svenske besætninger, som gjorde grundigt rent og udførte midlertidige reparationer af fartøjerne. Den 5. juli 02.00 forlod Patricia og jagerne Kirkwall for at sejle mod Færøerne. Castor blev mødt ved et rendevouz 40 sømil øst for øerne den samme dag. Styrken gik derefter i formation mod Norge med en fart på otte knob i rækkefølgen Puke, Psilander, Castor, Patricia, Romulus og Remus.
Efter at have observeret flyvemaskiner både den 6. og 7. juli på lang afstand, kom skibene ud for den norske kyst, ved 6-tiden om morgenen den 8. juli, under angreb fra et britisk fly fra kystkommandoen, der kastede 4 bomber mod Castor. Bomberne ramte ikke, men slog ned på en afstand af 50-75 meter fra tankeren, som rapporterede at man ikke var blevet skadet. Angrebet skete ved en fejltagelse, og briterne undskyldte senere.
Efter at både Puke og Remus fjernede drivende hornminer, nåede styrken frem til Kristiansand om morgenen den 9. juli. De lokale myndigheder behøvede et par timer for at varsko kystvagten om den svenske flådestyrkes bevægelser, men da man endelig kom i havn, blev man pænt modtaget af de tyske myndigheder.
Om eftermiddagen fortsatte rejsen og om morgenen den 10. juli sejlede styrken ind i svensk territorialfarvand. Ved 17-tiden var jagerne fortøjret ved Nya Varvet i Gøteborg hvor de blev modtaget af chefen for marinen, Admiral Fabian Tamm. Han hilste fartøjer og besætninger velkommen hjem, men med en kølig undertone. Ved hjemkomsten var der ingen repræsentanter fra regeringen, hvilket statsminister Per Albin Hansson senere angrede.
Efter ankomsten till Gøteborg afholdt man på chefen for flådens initiativ et indledende forhør af Hagman ved Krigsretten ved Västkustens marinkommando. På et spørgsmål fra forhørslederen om Hagman mente, at han opretholdt den "svenske flådes anseelse og det svenske flags, svarede han, at han i den konkrete situation havde handlet korrekt ud fra reglementerne og de manglende instruktioner.Efter krigsretten trådte sammen den 6. august 1940, kom man frem til at Hagmans handlinger ikke kunne føre til ansvar for situationen, og at sagen ikke skulle gå videre til egentlig rettergang.Ved forhøret spurgte anklageren, om det ikke var hensigtsmæssigt at lade de britiske destroyere affyre et eller andet skud og først derefter beslutte, om jagerne skulle overdrages. På det spørgsmål svarede Hagman, at han ufravigeligt måtte besvare ilden, hvis han blev beskudt, og derefter ville alle erstatningskrav være ugyldige. Derfor var det for Hagman uhyre vigtigt, at der ikke faldt et eneste skud.På trods af at statsminister Per Albin Hansson personligt støttede Hagmans handlinger, fik Hagmans aldrig nogen formel oprejsning, eftersom han ikke blev officielt frifundet ved en domstol. Han betragtedes af mange som en forræder, der havde overgivet sine fartøjer uden kamp.Kritikken fra den øverste flådeledelse lød også på, at Hagman havde frigjort Castor fra styrken ud for Vigo, i strid med admiralens direktiv om at lade tankskibet indgå i jagerstyrken. Dagen efter krigsretten havde afsluttet sin indledende udredning den 22. august 1940, udfærdigede chefen for kystflåden, kontreadmiral Gösta Ehrensvärd, en hemmelig ordre:
En debat i pressen brød ud i forbindelse med krigsrettens afvisning af sagen, og de fleste aviser fordømte Hagmans handlinger. En kommentar var, at "tavshedspligten ikke gør brug af hjernen overflødig.". Bladene på den ekstreme ventrefløj og den for sine tyskvenlige holdninger kendte Östgöta Correspondenten var kritisk overfor Hagmans beslutning.På britisk side har flere repræsentanter udtryk beklagelse over sagen om de beslaglagte jagere, som blev kaldt et "dirty trick" iværksat af Secret Intelligence Service. En højtstående civil embedsmand i Admiralty udtalte til daværende kontreadmiral Stig H. Ericson, at de britiske handlinger kun kunne forklares med den nervøse tilstand, som briterne befandt sig i samtidig med, at Admiralty lavede en meget beklagelig bommert. Churchill erkendte også senere overfor den svenske ambassadør Prytz i London, at Hagman greb "den svære og pinlige affære" an på beundringsværdig vis, og at han derved "sparede begge lande for meget besvær". Han nævnte også at "havde den svenske styrkechef været en brite i en tilsvarende situation, var han blevet tildelt en høj anerkendelse for at udtrykke landets taknemmelighed og beundring.".Episoden betød at det allerede tyskvenlige svenske officerskorps blev decideret fjendtligt indstillet mod Storbritannien i almindelighed og især mod Royal Navy. Dette kom til at volde briterne store problemer senere omkring de i Sverige internerede norske kvarstadskibe, Operation Rubble og Operation Performance.I forordet til jubilæumsskriftet for 50-års jubilæet for Italien-ekspeditionen i 1990 lovpriste daværende chef for marinen viceadmiral Bengt Schuback, kommandørkaptajn Hagmans handlinger og gav ham posthum æresoprejsning.
Flere af kilderne nævner en fjerde Tribal-klasse destroyer ved Færøerne, ud over de tre navngivne. Derimod nævner ingen af kilderne hvilken destroyer det kunne være. Et rygte på Romulus lød på at også slagskibet HMS Rodney var til stede udenfor pynten ved Skálafjørður.
Barker, Ralph (1976). The blockade busters. Lund: Rabén & Sjögren. Libris 7233733. ISBN 91-29-47167-2 
Fontander, Björn (2006). De onda åren: Sverige 1940-1945. Stockholm: Carlsson. Libris 10166527. ISBN 91-7203-784-9 (inb.) Nilsson, Bengt (december 2000). Sven Hedin och Torsten Hagman : Psilander som förebild under 1900-talet. Hentet 2011-01-07.  Fejl: forældet datoparameter.Lundberg, Lennart (2012). Svenska öden under andra världskriget. Stockholm: Instant Book. Libris 12339211. ISBN 978-91-86939-20-5 
Rumenius, John (1976). "Klart skepp för minfällning" : en reservfänrik berättar från beredskapsåren i flottan 1939-1940. Stockholm: Lindfors. Libris 7630300. ISBN 91-7268-044-X (inb.) 
Smith, Gordon (2011). Naval events, June 1940, Saturday 15th - Friday 21st. Hentet 2011-01-07. Strömbäck, Stig; Jahr, Erik; Lilja, Nils-Hugo (1990). Jagarköp under krig : dramatisk hemfärd med Italien-jagarna. Stockholm: Jubileumskomm. för 1940-års Italienexpedition. Libris 936771. ISBN 91-87072-07-6 
Artéus, Gunnar (1996). Svenska officersprofiler under 1900-talet. Libris 7762137. ISBN 91-87072-19-X (inb.) 
Hagman, Torsten (1941). De i Italien inköpta jagarnas utrustning och hemfärd. Karlskrona. Libris 2062626 
Hagman, Torsten (1959). Tillägg 1959 till berättelsen "De i Italien inköpta jagarnas utrustning och hemfärd". Stockholm. Libris 3228778 
Hagwall, Åke (1993). Ett jagarköp och ett chefsbeslut 1940. Torekov. Libris 3228783 
Hammargren, Henning (1981). Vapenköp i krig : svenska krigsmaterielinköp i Italien under andra världskriget. Stockholm: Marinlitteraturfören. Libris 7753508. ISBN 91-85944-02-5 (inb.) 
Hardy, Alfred Cecil (1950). Kampen på haven : sjökrigshändelserna under andra världskriget i populär framställning. Malmö. Libris 11634583 
Hagberg, Gunnar: Torsten Hagman är Norrköpings glömda hjälte (artikel i Norrköpings Tidningar den 12 mars 2005).
Rosenqvist, Staffan: Beredskapsmärken: Flottan 1939 - 1945 (se särskilt 1940-års ROMULUSMÄN).
Quintus Asconius Pedianus var en lærd latinsk forfatter fra 1. århundrede e.Kr. Han skrev en række værker, hvoraf kun fem kommentarer til et udvalg af Marcus Tullius Ciceros taler er overleveret til i dag. Moderne filologer og historikere mener, at Asconius er den mest pålidelige kommentator blandt de antikke og efterantikke kommentatorer til Ciceros taler. Derfor er Asconius' kommentarer en vigtig kilde bl.a. til den romerske republiks historie. Fra den tidlige middelalder er der sammen med Asconius' kommentarer også overleveret en anden kommentar, der af moderne filologer bliver anset for at være skrevet af Pseudo-Asconius. Sammenlignet med andre antikke forfattere fra samme periode har interessen for Asconius været begrænset i forhold til udgivelser og oversættelser. 
Der er ikke overleveret mange oplysninger om Asconius' liv. De få oplysningerne, vi har, er oplysninger, man kan udlede fra kommentarerne selv eller fra omtale af Asconius i andre tekster. Omtalerne af Asconius er overleveret tilfældigt og spredt på mange forskellige tekststeder i den antikke litteratur. Den mest opfattende samling af referencer til Asconius finder man hos Clark.
I Hieronymus' Verdenskrønike (Chronicon (en)) under året 76 e.Kr. står der følgende om Asconius:
Hieronymus har sine oplysninger fra Svetons værk Om berømte mænd (De viris illustribus), og det er derfor forholdsvis sikkert at udlede, at Asconius blev født i 9 f.Kr., blev blind i 64 e.Kr. og døde i 76 e.Kr. Dog skal man være opmærksom på, at Asconius' blindhed kan være produkt af en mytedannelse om forfatteren, en form for litterær konvention.
Asconius er sandsynligvis født i eller ved Patavium, nutidens Padova i Italien. Han betegner nemlig historikeren Livius som "vores".  Det indikerer et slægtskab fx at de kom fra samme by. 
Asconius demonstrerer i kommentarerne et grundigt indblik i romersk politik på Ciceros tid. Det er derfor sandsynligt, at Asconius selv var fra senator- eller ridderstanden. To tekststeder understøtter yderligere, at Asconius var en del af de øverste kredse i Rom, idet han havde kontakter til andre senatorer.
1) I det middelalderlige byzantinske leksikon Suda optræder Asconius, og her hedder det om ham:
Denne Gallus er Gajus Asinius Gallus. Han var senator under kejser Tiberius og døde i 33 e.Kr.
Der er i alt overleveret fem kommentarer af Asconius til følgende taler af Cicero:
Dog er det usikkert, om Asconius' kommentarer er overleveret i deres helhed. Af de fem oprindelige taler, som Cicero holdt, er det kun Forsvarstalen for Milo (Pro Milone), der er overleveret fuldstændigt. De øvrige af Ciceros taler er mere eller mindre fragmentarisk overleveret. I flere tilfælde er citaterne hos Asconius den eneste mulighed for at læse en del af den oprindelige tale.
Ud fra de oplysninger man kan finde i kommentarerne, kan de dateres til perioden 54-57 e.Kr. I Forsvarstalen for Scaurus (Pro Scauro) skriver Asconius følgende om ejerskabet til et bestemt hus:
Den omtalte Claudius er kejser Claudius (10 f.Kr.-54 e.Kr.), som i år 42 e.Kr. var konsul sammen med Largus Caecina. På det tidspunkt hvor Asconius skrev kommentaren, må kejser Claudius være død pga. den manglende kejsertitel. Normalt ville en afdød kejser så blive omtalt som "guddommelig". Men efter kejserens død fratog den nye kejser, kejser Nero, og det romerske senat den afdøde kejser alle hans titler. Den nævnte Largus Caecina står opført som medlem af præstekollegiet Fratres Arvales (en) indtil år 57, hvilket skyldes, at han døde det år.
Asconius' kommentarer begynder med en redegørelse af forløbet op til selve talen, kaldet argumentum på latin. Herefter kommer selve kommentardelen enarratio. Den består af citater fra talen, såkaldte lemmata, og Asconius' kommentar hertil. Der er ikke nogen tvivl om, at det har været nødvendigt at have Ciceros tale liggende ved siden af, imens man læste Asconius' kommentar. Asconius angiver, hvor i talen han kommenterer ved at angive hvor mange linjer, han er fra bogrullens begyndelse eller slutningen. Endelig slutter kommentaren af med en redegørelse for retssagens udfald, der ikke bærer nogen overskift. 
Hovedparten af kommentarerne handler om den historiske baggrund for talerne og giver forklaringer på juridiske og politiske elementer, hvilket gør kommentarerne til en vigtig kilde til den romerske republiks politiske historie. Men Asconius berører et væld af emner i sine kommentarer og er derfor også en nyttig kilde til bl.a. socialhistorie. Mange senere kommentarer til taler af Cicero har deres fokus på sproget i talerne, hvilket ikke var nødvendigt på Ascosinus' tid omkring 100 år efter, at talerne var blevet holdt. På det tidspunkt kunne man fortsat læse talerne ubesværet.
Et eksempel på en typisk Asconius-kommentar er følgende fra Forsvarstalen for Scaurus (Pro Scauro). Teksten i kursiv er et citat fra Ciceros tale, hvorefter Asconius' kommentar følger. Asconius vil her forklare, hvorfor Scaurus d.æ. blev anklaget.
Asconius skrev med sikkerhed flere kommentarer end dem, vi har fået overleveret, men hvor mange flere er uvist. Det fremgår af referencer inde i kommentarerne til andre kommentarer, der er ikke er overleveret. Marshall har lavet den største fortegnelse over sådanne interne referencer. Følgende er et eksempel på en intern reference:
De interne referencer sandsynliggør, at Asconius fx har skrevet en kommentar til Talen mod Catilina I-IV (In Catilinam I-IV) og Forsvarstalen for Sestius (Pro Sestio). 
Et andet vidnesbyrd herom er fra Aulus Gellius' Attiske Nætter (Noctes Atticae), hvor det hedder:
Talen Forsvarstalen for Sextus Roscius (Pro Sexto Roscio) fra 80 f.Kr. er en af de første taler, Cicero holdt. Det tyder på, at Asconius oprindeligt har kommenteret talerne kronologisk. Marshall mener derfor, at Asconius langt mere systematisk har kommenteret Ciceros taler end det indtryk, som de overleverede kommentarer giver.Et tredje vidnesbyrd om, at Asconius havde skrevet langt flere taler, er af yngre dato. Da renæssancehumanisten Poggio genfandt håndskrifterne med Asconius' kommentarer i 1416, skrev han et brev til sin ven Guarinus Veronensis om opdagelsen.
Det vides ikke, hvorfor tre af kommentarerne er forsvundet ud af overleveringen, så der kun er fem kommentarer til vores rådighed i dag og ikke otte, som Poggio skriver om. Lewis antyder muligheden for, at der er sket en fejl.
I de moderne tekstkritiske udgaver og i langt de fleste optryk er rækkefølgen af kommentarerne magen til rækkefølgen i håndskrifterne. Der er henvisninger mellem kommentarerne, hvilket peger på, at de oprindeligt har haft en anden rækkefølge, muligvis kronologisk i forhold til hvornår Cicero holdt talerne. Det er ikke muligt at forklare rækkefølgen i håndskrifterne. I en kronologisk orden vil talernes rækkefølge så sådan ud:
Målgruppen for Asconius' kommentarer var lærde romere, der interesserede sig for praktisk retorik. Ciceros taler er uden sidestykke de bedste, der skrevet på klassisk latin. Men det er uvist om Asconius' kommentarer oprindeligt var tænkt til offentliggørelse. Der er nemlig to steder i kommentarerne, hvor Asconius henvender sig direkte til sine sønner, så kommentarerne kan være blevet til som et led i sønnernes uddannelse.
Man skulle være mindst 25 år for at deltage i senatsmøderne, så læsning af den største taler fra den romerske republik, nemlig Cicero, kan bl.a. have været sønners forberedelse på en politisk og juridisk karriere. Læsningen har medført en række spørgsmål til indholdet, som kommentarerne besvarer. Hvis kommentarerne på den måde var tænkt som undervisningsmateriale eller er opstået af Asconius' undervisning, forklarer det kommentarernes enkle sprog, opbygning og indhold. Men at skrive værker til sine sønner kan også opfattes som en litterær konvention, hvilket bl.a. Griffin anfører som en mulighed.
Asconius anfører ofte sammenlignet med andre antikke forfattere, hvad hans kildegrundlag er og præcis hvorfra i kilderne, han har sine oplysninger. Undertiden anfører han også, at han er uenig med en kilde, og som noget ret enestående for antikke forfattere angiver Asconius i et enkelt tilfælde, at han ikke har kunnet finde oplysninger i en kilde. I mange tilfælde har han benyttet sig af kilder, som vi ellers har meget lidt eller intet direkte kendskab til.Asconius' væsentligste kilder er:
1. Cicero: Der er tydeligt, at Asconius har haft adgang til selve talerne. Desuden refererer han til et nu tabt værk af Cicero Udfoldelse af min Politik (Expositio consiliorum suorum) og til to af Ciceros retoriske værker: Om taleren (De Oratore (en)) og Om den bedste taler (De optimo genere oratorum (en)). Yderligere har Asconius haft adgang til det nu tabte værk Noter (Commentarii), et værk med noter og notitser mv. til forskellige taler af Cicero, som hans frigivne slave Tiro redigerede og udgav efter Ciceros død. Men det lader ikke til, at Asconius har benyttet sig af Ciceros omfattende brevsamlinger.2. Acta Senatus (en): Dette er Roms officielle arkiv, som Asconius angiver i seks tilfælde direkte at have benyttet sig af og ikke mindst at have gennemgået en del af systematisk.3. Fenestella (en): Mindst fem gange nævner Asconius denne romerske historiker, der havde skrevet et annalistisk værk på 22 bind. Flere gange argumenterer Asconius mod Fenestella.4. Livius: To gange nævner Asconius Livius som kilde. Livius havde skrevet historieværket Fra Roms grundlæggelse (Ab urbe condita) i 142 bøger.
5. Sallust: Asconius nævner en enkel gang Sallust, sandsynligvis i forhold til hans værk Historier (Historiae). Til gengæld lader det ikke til, at Asconius har brugt værket Den catilinariske sammensværgelse (De coniuratione Catilinae) til sin kommentar Valgtalen i senatet (In senatu in toga candida).
6. Tiro (en): Ciceros frigivne slave skrev en biografi om Cicero (Vita Ciceronis), som Asconius har brugt som baggrund.
Udover de fem kommentarer er der tegn på, at Asconius har skrevet en række andre værker.
Et værk om alderdom: I Plinius den ældres Naturhistorie (Naturalis Historia) antydes det, at Asconius skulle have udarbejdet et værk om alderdom.
Et forsvar af Vergil: Donat (en) skrev en Vergil-bibliografi omkring midten af det 4. århundrede og kommer her ind på tidligere værker om Vergil:
En kommentator til Horats kaldet pseudo-Acron fra det 10. århundrede skriver, at Asconius havde skrevet en biografi om Sallust. Selve citatet fra Horats er i kursiv. 
Der er sammen med de øvrige kommentarer også overleveret kommentarer til en del af Ciceros De verrinske taler (In Verrem (en)). Man har tidligere regnet med, at de også var skrevet af Asconius. Men efter moderne filologers vurdering er kommentarerne til De verrinske taler (In Verrem) ikke er skrevet af Asconius, men af en middelalderlig kommentator fra 4. eller 5. århundrede. Det var den danske filolog J.N. Madvig, der som den første udskilte kommentaren til De verrinske taler (In Verrem) fra de øvrige fem kommentarer.
Alle overleverede håndskrifter til Asconius' kommentarer kan føres tilbage til fundet af et enkelt håndskrift i den dengang lille sydtyske by St. Gallen i sommeren 1416 af renæssancehumanisterne Poggio Bracciolini, Bartolomeo da Montepulciano og Agapito Cencio.Poggio arbejdede som embedsmand i pavens Curie i Rom. Helt i tidens ånd interesserede han sig for antikken og herunder særligt for studiet og indsamlingen af hidtil ukendte antikke håndskrifter. Poggio fik i 1416 en mulighed, der skulle vise sig at være enestående, for at indsamle sådanne håndskrifter i et område, Sydtyskland, der endnu ikke i særlig grad var påvirket af Mellemitaliens renæssance og interesse for antikken.
Poggio drog i 1416 til den sydtyske by Konstanz, hvor der var indkaldt til kirkemøde for at bilægge den kirkelige strid, der gik på, at der var flere konkurrerende paver. Mødet i Konstanz kom efter et mislykket kirkemøde i Pisa i 1409, hvis formål også havde været at bilægge striden, men kirkemødet i Pisa havde blot medført, at en tredje pave var blevet valgt. Paverne i Rom og Avignon ville alligevel ikke træde tilbage til fordel for den nyvalgte Pisa-pave. Den nye tredje pave i Pisa blev Johannes XXIII, der havde været kardinal i Rom. Da han skulle oprette sin nye curie i Pisa, tog han dygtige embedsmænd såsom Poggio med sig.
Kort efter at mødet i Konstanz i 1416 var begyndt, afsatte kirkemødet Johannes XXIII, men der gik yderligere to år, før en ny pave blev valgt, og striden endeligt blev bilagt. Efter Johannes XXIII’s afsættelse befandt Poggio sig i Sydtyskland uden nogen forpligtigelser længere. Han brugte derfor tiden til at afsøge områdets klostre for sjældne håndskrifter, også klosteret i St. Gallen. I et brev til sin ven Guarinus Veronensis, skriver Poggio følgende om klostret i St. Gallen:
Klosteret havde i 13. og 14. århundrede været et væsentligt politisk og akademisk center og dertil et meget rigt kloster med store jordbesiddelser. Men klostret var på Poggios tid inde i en længere nedgangsperiode pga. krige i området og dårlig ledelse, hvilket betød at opbevaringen af håndskrifterne var blevet nedprioriteret. Poggios enestående fund af håndskrifter i St. Gallen indbefattede udover Asconius også tekster af vigtige antikke forfattere såsom Quintilian og Tacitus.
Det ældste kendte håndskrift med Asconius' kommentarer blev fundet i 1416 i byen St. Gallen. Dette håndskrift er opkaldt efter byens latinske navn "Sangellensis". Men for at markere at håndskriftet ikke eksisterer længere, bruger man et græsk bogstav. I dette tilfælde bogstavet sigma Σ, som svarer til et S i det latinske alfabet. 
Alle 31 overleverede håndskrifter er afskrifter af håndskriftet Σ. Allerede samme år det blev fundet, lavede både Poggio og Bartolomeo da Montepulciano hver deres afskrift (henholdsvis håndskriftet P og μ), og Sozomeno tog sin afskrift året efter i 1417, kaldet S. Hver af disse tre afskrifter er igen blevet afskrevet og udgør hver sin "familie" i stemmaet over håndskrifterne til Asconius.Herunder præsenteres de enkelte håndskrifter opdelt i de tre "familier" evt. med et link til de digitaliserede udgaver af håndskrifterne eller en beskrivelse af håndskriftet fra den institution, som opbevarer det.
Σ = Codex Sangallensis Ud fra de beskrivelser af bl.a. skrifttypen, der er overleveret, mente Kieβling (en) og Schöll  (en), at håndskriftet Σ er en afskrift fra det 9. århundrede. Håndskriftet var, da det blev fundet i 1416, i en meget dårlig stand, hvilket gjorde det svært at afskrive.1) S = Codex Pistoriensis, Forteguerri A 37 Afskriften som Sozomenus tog i 1417. Der findes dog en anden opfattelse af håndskriftet, der er fremsat af den italienske filolog Sabbadini. Han mente, at Sozomenus ikke selv havde direkte adgang til håndskriftet Σ, men at han afskrev en afskrift af håndskriftet Σ, der skulle være udarbejdet af en for os ukendt afskriver. Sabbadini baserer sin teori på kolofonen i håndskriftet, hvor der står, at afskriveren selv var med til at finde håndskriftet, hvilket Sozomenus ikke kan have været, da han først ankom til Konstanz i 1417. 
2) P = Matritensis 8514 (tidligere X.81) Der er i dag bred enighed om, at dette håndskrift er den afskrift som Poggio selv tog i 1416. Tidligere har man ment, at dette var en afskrift af den afskrift, som Poggio lavede. Der er i håndskriftet noter og marginalkommentarer fra flere forskellige personer, der betegnes som P2. Håndskriftet er udførligt beskrevet i en artikel af Giarratano.
o = Codex Oxoniensis, Bodeian Library, Canonici Miscellaneous 217v = Codex Vaticanus, Archivio di San Pietro H 12f = Codex Pistoriensis Fabronianus 150
d = Codex Vaticanus Barberius Latinus 1313) Μ = Bartolomeo da Montepulciano lavede sin egen afskrift i sommeren 1416, men denne er nu gået tabt. Bemærk, at håndskriftet betegnes med det græsk bogstav Μ, som ligner det store latinske bogstav M. 
Hertil kommer en række yngre håndskrifter, som ikke indgår i stemmaet, og som alle er beslægtet med håndskriftet P.
Additional Manuscripts 24894Codex Bodmer 186Codex Urbinus Latinus 317Codex Vindobonensis 26 (kaldet Codex Latinus 427 på Det Ungarske Nationalmuseum)Collectie Bibliotheca Publica Latina 222Harley Manuscript 5238Holkham Hall 392
Den første trykte udgave, editio princeps (en), af Asconius' kommentarer kom i 1477 i Venedig. Denne udgivelse af Asconius er en direkte kopi af håndskriftet Codex Barberianianus Latinus 131. Udgivelsen var et trebindsværk med Cicero-kommentarer, hvoraf Asconius' kommentarer udgjorde en mindre del. De øvrige kommentarer var ikke fra antikken, men skrevet af samtidige kommentatorer. Den mest omfattende, men dog ikke komplette, optegnelse over udgivelser finder man hos Flambard, og det er hans arbejde, der ligger til grund for opgørelsen her.
I denne periode udkom Ascosinus' kommentarer kun i forbindelse med større udgivelser af Ciceros mange værker og ikke som et selvstændigt værk. 
Der er i alt udarbejdet fem moderne tekstkritiske udgaver af Asconius' kommentarer. Clarks tekstkritiske udgave fra 1907 er den mest læste og refererede. Det er desuden den, som er lagt til grund for oversættelserne. Der findes flere steder i litteraturen, hvor en ny tekstkritisk udgave er ønsket til erstatning for Clarks udgave. Ward skriver fx: "[...] as is fervently to be hoped, a modern text of Asconius should be produced[...]". Ønsket skyldes bl.a., at håndskrifternes slægtskab ikke er fuldt ud klarlagt. Forskellen mellem de eksisterende tekstkritiske udgaver ligger i deres forståelse af håndskrifterne og dermed de forskellige håndskrifters troværdighed. 
Baiter (en) og Orelli  (en) 1833: Denne udgave er i moderne forstand ikke en egentlig tekstkritisk udgave. Udgaven bygger alene på afskrifter af håndskriftet P og inddrager i stort opfang historiske optryk af kommentarerne. Men udgaven er et vigtigt led i forskningen og interessen for Asconius.Kieβling (en) og Schöll  (en) 1875: Dette var den første moderne tekstkritiske udgave af kommentarerne. Udover de to forfattere var filologer som J.N. Madvig, Mommsen og Bücheler involveret i arbejdet. Mens Baiter og Orelli kun havde afskrifter af håndskrifter P til deres rådighed, havde Kieβling og Schöll adgang til håndskrifterne M og S, som i mellemtiden var dukket op fra forskellige biblioteker og samlinger. Dog var deres vurdering af de to håndskrifter forskellig fra senere tekstkritiske udgavers. De mente, at Poggios egen afskrift af håndskriftet Σ var gået tabt, og håndskriftet P i Madrid blot var en simpel afskrift af Poggios. De vurderede derfor, at håndskriftet P havde lige så stor troværdighed som håndskriftet M. Dette håndskrift er som bekendt heller ikke en direkte afskrift af håndskriftet Σ. De baserede derfor mange af deres læsninger på håndskriftet S, som de mente var en direkte afskrift af håndskriftet Σ.
Clark 1907: Teksten kom som en OCT-udgave og er den mest læste og den eneste udgave, der har ligget til grund for oversættelse. I forordet argumenterer Clark overbevisende for, at håndskriftet P er Poggios egen afskrift. Han anser derfor håndskiftet P som mere lødigt end håndskrifterne M og S, da han mente, at disse håndskrifter ikke var en direkte afskrift af håndskriftet Σ. Som sammenfatning hedder det i den anonyme anmeldelsen fra "Hermathena": This volume [...] is quite certain to be acknowledged as the definitive edition of Asconius, at least until some new and most important manuscript comes to light - a contingency not very likely to happen".Stangl (en) 1912: Udover Asconius' kommentarer indeholder denne udgave også kommentaren af Pseudo-Asconius og dertil en lang række arbejder af efterantikke kommentatorer til Ciceros taler. Udgaven skiller sig ud fra Clarks udgave, idet den i flere tilfælde foretrækker læsninger fra håndskriftet S frem for håndskriftet P. Stangl mente nemlig, at Poggio i flere tilfælde selvstændigt havde rettet i sin afskrift i forhold til forlægget håndskriftet Σ for at forbedre teksten. Udgaven besidder betydelige kvaliteter,, og i Clarks anmeldelse hedder det bl.a.: "Stangl's stately volumen is indispensable to all serious students of Cicero".Giarratano 1920: Da Giarratano udgiver sin tekstkritiske udgave, er han som Clark blevet overbevist om, at håndskriftet P er Poggios egen afskrift, men han fastholder, at Sozomenus, som lavede håndskriftet S, ikke havde direkte adgang til Σ. Clark skriver følgende i sin anmeldelse: "A modern editor cannot hope to add much that is novel, and must be content to pick and choose among suggestions which have been made already. In this department Giarratano shows himself eminently sane and conservative". Clarks vurdering af Girrantanos udgave som en, der er redelig, men ikke bringer væsentligt nyt, bliver delt af Ward i dennes anmeldelse. Reubel synes dog at foretrække Giarratano frem for de øvrige udgaver.
Der findes tre kommentarer, der dækker alle Asconius' kommentarer. De forholdsvis få kommentarer kan skyldes det vanskelige i at kommentere en kommentar.Flambard 1975: I artiklen Quinti Asconii Pediani Commentarii har Flambard skrevet en mindre kommentar til Asconius-teksterne. Kommentaren skulle udgives i Budé-serien, hvilket ikke lader til at være sket. De to senere kommentar har ikke gjort brug af Flambards arbejde. 
Marshall 1985: Marshalls kommentar er en bearbejdning af hans doktorafhandling fra 1978. Bogen er delt i to dele, hvor første del er en introduktion og en behandling af rækkefølgen af, formålet med og kilderne til Asconius' kommentarer samt overvejelser over Asconius' troværdighed. Anden del er så selve Marshalls egne kommentarer. 
Anmeldelserne er gennemgående positive. Værket bliver fx betegnet som:"[...] M. has conferred a benefit on all readers of Asconius" og "Students and Scholars intersted in Cicero and Roman republican history are bound to welcome the detailed an up-to-date study of Asconius". Flere anmeldere roser desuden Marchall for at have skrevet den første store kommentar til Asconius: "[...] for a long time there has been a need for a modern historical commentary on Asconius' work" og "This commentrary on Asconius fills a gap". Men der er et gennemgående emne, som anmelderne forholder sig til kritisk til, nemlig Marshalls opfattelse af Asconius' troværdighed, der er et opgør med den hidtidige forskningstradition og har medført de forholdsvis mange anmeldelser. Marshalls hovedpointe er, at Asconius langt fra er så pålidelig, som han regnes for at være af mange moderne filologer og historikere. Selv formulerer Marshall problematikken omkring Asconius' troværdighed således: "Since Madvig's treatise on Asconius some 150 years ago, which fixed for modern scholars the commentator's reputation for accuracy and reliability, no one has made a full scale attempt to impugn the reputation". Marshall mener altså, at forskningen i Asconius mangler et opgør med Madvigs syn på Asconius. Konkret oplister Marshall 67 fejl og misforståelser i Asconius' kommentarer. Hertil anfører Vanderbroeck, Ramsey og Alexander bl.a., at fejlene ikke ændrer hovedindtrykket af Asconisus' troværdighed.
De væsentligste oversættelser af kommentarerne er to komplette oversættelser og dertil en oversættelse af en enkel kommentar til engelsk.
Squires 1989: En dobbeltsproget udgave med Clarks tekst. Værket indeholder en kort introduktion, en introduktion til hver af kommentarerne, enkelte realkommentarer, berigtigelser af Asconius' åbenlyse fejl og forklaringer på svært oversættelige latinske gloser. De få kommentarer til fordel for den latinske tekst, som de fleste læsere ikke vil kunne forstå, gør den ifølge Seager uegnet som et anvendeligt redskab til studiet af den romerske republik. Men det er særligt oversættelsens kvalitet, som Seager kritiserer. Han skriver i sin anmeldelse: "His [Squires] work might still have retained some value, if only the translation could be relied upon. Such, alas, is far from the case". Ruebel er dog mildere i sin anmeldelse.John Paul Adams 1996: En oversættelse af kommentaren til Forsvarstalen for Milo (Pro Milone) som er publiceret online og ikke anmeldt.
Lewis 2006: En dobbeltsproget udgave med Clarks tekst som er udkommet i serien "Clarendon Ancient History Series". Værket er udgivet posthumt i 2006 af Lewis' kollegaer fra University of Edinburgh med tilføjelser i introduktionen og tilføjelse af den latinske tekst. Udover oversættelsen nåede Lewis at udarbejde en stor kommentar til teksten, en forklaring af vanskeligt oversættelige latinske gloser og et indeks over personer. Grundliggende er anmelderne Ramsey og Evans positive, særligt i forhold til oversættelsen, der vurderes til at være betydeligt bedre end Squires'. Ramsey skriver fx "The translation is highly readable and at times even elegant". Ramsey beklager dog introduktionen, der i forhold til det øvrige værk er selvmodsigende og indeholder alvorlige fejl. Evans anerkender i sin anmeldelse fejlene i det endelige værk, men skriver om dem: "It may appear that too much attention has been paid to a very few, even trifling, negative aspects of this valuable work".Rodgers 2002: En oversættelse af kommentaren til Valgtalen i senatet (In seneta in toga candida) som er publiceret online og ikke anmeldt.
Clark, A. C.: The Madrid MS. of Asconius [M. 81] i "The Classical Review". nr.10, 1896. pp. 301-305.
Clark, J. M.: The Abbey of St. Gall as a Centre of Literature and Art. Cambridge 1926.
Flambard, J. M.: Notes sur l'histoire du texte d'Asconius à l'époque moderne i "Mélanges de l'Ecole française de Rome. Antiquité".nr. 88, 1976, pp. 375-396.
Flambard, J. M.: Quinti Asconii Pediani commentarii: Texte, traduction et commentaire historique i "École pratique des hautes études. 4e section, Sciences historiques et philologiques" nr. 107, 1975, pp.1005-1014.
Giarratano, C.: Due codici di Ascanio Pediano il Forteguerriano e il Madrileno i "Rivista di filologia e di istruzione classica". nr.14, 1906, pp. 195-205.
Lockwood, J. F.: London Manuscripts, de Divinatione, and Asconius i "The Classical Quarterly". nr. 33, 1939, pp. 153-156.
Madvig, J. N.: De Q. Asconii Pediani fontibus et aliorum veterum interpretum in Ciceronis orationes commentariis disputatio critica. Københavns Universitet 1828.
Marshall, B. A.: Asconius and Fenestella i "Rheinisches Museum für Philologie". nr. 123, 1980, pp. 394-354.
Reynolds, L. D og Wilson, N. G.: Scribes and Scholars: A Guide to the Transmission of Greek and Latin Literature. Oxford 2013.
Sabbadini, R.: La biblioteca di Zomino da Pistoia i "Rivista di filologia e di istruzione classica". nr.24, 1917, pp. 197-201.
Stone, A. M.: Asconius and the Editors: A Corrupt Passage in Asconius' Commentary on "In Toga Candida" i "Hermes". nr. 129, 2001, pp. 106-109.
Baiter, J.G. og Orelli, J. C. von: Opera quae supersunt omnia ac deperditorum fragmenta. Berlin 1833.
Clark, A. C.: Q. Asconii Pediani Orationum Ciceronis quinque enarratio. Oxford 1907.
Q. Asconii Pediani Orationum Ciceronis quinque enarratio af A. C. Clark, anonymt anmeldt i "Hermathena". nr. 33, 1907, pp. 530-535.
Q. Asconii Pediani Orationum Ciceronis quinque enarratio af A. C. Clark, anmeldt af J. S. Reid i "The Classical Review". nr. 23, 1909, pp. 21-22.
Q. Asconii Pediani Commentarii af C. Giarratano, anmeldt af A. C. Clark i "The Classical Review". nr. 35, nov.-dec., 1921, pp. 173-174.
Q. Asconii Pediani Commentarii af C. Giarratano, anmeldt af L. Castiglioni i "Rivista di Filologia e di Istruzione Classica". nr. 49, 1921, pp. 347-351
Kießling, A. og Schöll, R.: Orationum Ciceronis quinque enarratio. Berlin 1875.
Stangl, T.: Ciceronis orationum scholiastae. Recensuit Thomas Stangl Vol. II. Vien 1912.
Ciceronis Orationum Scholiastae. Recensuit Thomas Stangl Vol. II af T. Stangl, anmeldt af C. Marchesi i "Rivista di Filologia e di Istruzione Classica". nr. 41, 1913, 474-476.
Ciceronis Orationum Scholiastae. Recensuit Thomas Stangl Vol. II, anmeldt af A. C. Clark i "The Classical Review". nr. 27, 1913, pp. 169-170.
A Historical Commentary on Asconius af B. A. Marshall, anmeldt af A. M. Ward i "The American Journal of Philology". nr. 107, 1986, pp. 605-607.
A Historical Commentary on Asconius af B. A. Marshall, anmeldt af J. T. Ramsey i "Classical Philology". nr. 83, 1988, pp. 168-173.
A Historical Commentary on Asconius af B. A. Marshall, anmeldt af M. C. Alexander i "Phoenix". nr. 41, 1987, pp. 211-213.
A Historical Commentary on Asconius af B. A. Marshall, anmeldt af M. Dubuisson i "Société d'Études Latines de Bruxelles". nr. 48, 1989, pp. 219-220.
A Historical Commentary on Asconius af B. A. Marshall, anmeldt af M. Griffin i "The Classical Review New Series". nr. 37, 1987, pp. 187-190.
A Historical Commentary on Asconius af B. A. Marshall, anmeldt af P. J. J. Vanderbroeck i "Mnemosyne". nr. 40, 1987, pp. 444-446.
A Historical Commentary on Asconius af B. A. Marshall, anmeldt af S. J. Simon i "The American Historical Review". nr. 91, 1986, pp. 892-893.
Asconius, on Cicero's Pro Milone. overs. af J. P. Adams. Sidst opdateret: 24.01.2010. Internetadresse: http://www.csun.edu/~hcfll004/asconius.htm
Asconius. Commentaries on Speeches af R. G. Lewis, J. Harries, J. Richardson, C. Smith, C. Steel, anmeldt af J. T. Ramsey i "The Classical Review (New Series)". nr. 58, 2008, pp. 456-458.
Asconius. Commentaries on Speeches af R. G. Lewis, J. Harries, J. Richardson, C. Smith, C. Steel, anmeldt af R. J. Evans i "Mnemosyne". nr. 62, 2009, pp. 502-504.Squires, S.: Asconius commentaries on five speeches of Cicero. Wauconda 1990.
Asconius: Commentaries on five speeches of Cicero af S. Squires, anmeldt af J. S. Ruebel i "The Classical World". nr. 85, 1992, pp.269-270.
Asconius: Commentaries on five speeches of Cicero af S. Squires, anmeldt af R. Seager i "The Classical Review (New Series)". nr. 42, 1992, pp. 196-196.The Fragments of the Speech of Cicero in His White Gown (In Toga Candida), against C. Antonius and L. Catilina, His Competitors for the Consulship. Delivered in the Senate. overs. af B. Rodgers. Sidst opdateret: 30.09.2009. Internetadresse: https://www.uvm.edu/~bsaylor/rome/intogacandida.html.
De to online-tekster af Asconius-kommentarerne er fra Clarks tekstkritiske udgave fra 1912. 

Ikke at forveksle med R. E. M. og Rapid Eye Movement.R.E.M. var et amerikansk rockband fra Athens i Georgia, der blev dannet i 1980 af trommeslager Bill Berry, lead guitaristen Peter Buck, bassisten Mike Mills og forsangeren Michael Stipe. Som et af de første alternative rockbands blev R.E.M. kendt for Bucks ringende, arpeggio guitarstil, Stipes særlige vokale kvalitet og obskure tekster og Mills melodisk bas. R.E.M. udgav deres første single—"Radio Free Europe"—i 1981 på det uafhængige pladeselskab Hib-Tone. Singlen blev fulgt op af EP'en Chronic Town i 1982, der var gruppens første udgivelse på I.R.S. Records. I 1983 udgav bandet deres kritikerroste debutalbum, Murmur, og opbyggede herefter deres ry over de næste par år med efterfølgende udgivelser, konstant turne og støtte fra college radio. Efter flere år med succes i den musikalske undergrund opnåede R.E.M. bred popularitet med deres single "The One I Love" i 1987. Gruppen skrev kontrakt med Warner Bros. Records i 1988 og begyndte at gå ind i politiske og miljømæssige debatter, mens de spillede koncerter på store scener over hele verden.
I begyndelsen af 1990, da den alternative rock begyndte at opleve bredere succes, blev R.E.M. betragtet som genrens pionere af bands som Nirvana og Pavement. Gruppen udgav deres to mest succesfulde albums, Out of Time (1991) og Automatic for the People (1992), der afveg fra bandets etablerede lyd og gjorde dem internationalt berømte. Særligt hittet "Losing My Religion" fra 1991 var med til at slå gruppens navn fast på verdensplan. R.E.M.'s udgivelse Monster (1994), vendte tilbage til en mere rockorienteret lyd, men fortsatte deres succes. Bandet begyndte deres første turne i seks år i forbindelse med albummet; turneen blev forfulgt af sundhedsmæssige problemer for tre af gruppens medlemmer.
I 1996 forlængede R.E.M. deres kontrakt med Warner Bros. for 80 millioner dollars, der på dette tidspunkt var den dyreste pladekontrakt nogensinde. Udgivelsen New Adventures in Hi-Fi klarede sig meget dårligere end forventet på trods af gode anmeldelser. Det følgende år forlod Bill Berry bandet, mens Stipe, Buck og Mills fortsatte som en trio. De følgende år ændrede de deres musikalske stil lidt, og fortsatte karrieren ind i næste årti med blandede anmeldelser og svingende kommerciel succes, på trods af at de havde solgt mere end 85 millioner albums på verdensplan, og derved var blevet blandt de verdens bedst sælgende musikere nogensinde. I 2007 blev bandet optaget i Rock and Roll Hall of Fame, i det første år, hvor de kunne vælges. R.E.M. gik fra hinanden i venskabelighed i september 2011, hvilket blev annonceret på deres hjemmeside.
Michael Stipe mødte Peter Buck i januar 1980 i Wuxtry Records, der var en pladeforretning i Athens, hvor Buck arbejdede. De opdagede, at de havde samme musiksmag, navnlig punk rock og protopunk med kunstnere som Patti Smith, Television og The Velvet Underground. Stipe udtalte. at "det viste sig, at jeg købte alle de plader som [Buck] gemte til sig selv." Stipe og Buck mødte kort efter Mike Mills og Bill Berry, der også gik på University of Georgia og som havde spillet sammen siden high school og boede i Georgia. Kvartetten blev enige om at samarbejde om flere sange; Stipe kommenterede senere, at "der aldrig var en stor plan bag noget af det". Deres endnu unavngivne band brugte nogle få måneder på at øve sig og spillede deres første show den 5. april 1980 til en vens fødselsdagsfest i en omdannet Episkopal-kirke i Athens. Efter at have overvejet navne som "Twisted Kites", "Cans of Piss" og "Negro Wives" besluttede bandet sig for navnet "R.E.M." (der står for søvnstadiet kaldet Rapid Eye Movement), som Stipe fandt ved et tilfældigt opslag i en ordbog.
Bandet droppede til sidst ud af skolen for at fokusere på gruppens udvikling. De fandt en manager i Jefferson Holt, der havde en pladeforretning. Han var blevet så imponeret over en af deres optrædener i sin hjemby Chapel Hill, at han flyttede til Athens. R.E.M.'s succes kom stort set omgående i Athens og de omkringliggende områder; bandet trak stadig flere publikummer til deres koncerter, hvilket forårsagede en del vrede på Athens musikscene. I løbet af det næste halvandet år turnerede R.E.M. i det sydlige USA. Turneen var krævende og besværlig, da der ikke var etableret turnéruter for alternative rockbands endnu. Gruppen turnerede i en gammel blå varevogn, der blev kørt af Holt, og de havde $2 per dag til mad.I sommeren 1981 indspillede R.E.M. deres første single, "Radio Free Europe", i produceren Mitch Easters Drive-In Studios i Winston-Salem. Singlen blev udgivet lokalt på det uafhængige pladeselskab Hib-Tone, med et oprindeligt oplag på 1.000 eksemplarer, der hurtigt blev udsolgt. På trods af det begrænsede oplag fik singlen en god modtagelse blandt kritikerne, og den blev listet blandt de bedste fra dette år i The New York Times.
R.E.M. indspillede EP'en Chronic Town med Mitch Easter i oktober 1981, og de planlagde at udgive den på det nye indiepladeselskab kaldet Dasht Hopes. I.R.S. Records skaffede dog en demo fra bandets første indspilning med Easter, der havde cirkuleret i flere måneder. Bandet afslog at skrive kontrakt med RCA Records til fordel for I.R.S., som de skrev kontrakt med i maj 1982. Chronic Town udkom i august som gruppens første amerikanske udgivelse. En positiv anmeldelse i NME roste sangenes aura af mystisk, og den konkluderede, at "R.E.M. lyder ægte, og det er herligt at høre noget utvungent og kløgtigt som dette."I.R.S. parrede i første omgang R.E.M. med produceren Stephen Hague til at indspille deres debutalbum. Hagues vægt på teknisk perfektion gjorde dog bandet utilfredse, og de bad derfor pladeselskabet om at lade dem indspille med Easter i stedet. I.R.S. gik med til en "prøve"-session og tillod, at bandet vendte tilbage til North Carolina for at indspille sangen "Pilgrimage" med Easter og hans producerpartner Don Dixon. Efter at have hørt nummeret lod I.R.S. gruppen indspille hele albummet med Dixon og Easter. På grund af den dårlige oplevelse med Hague indspillede bandet albummet med en fornægtelsesproces, hvor de nægtede at inkorporere rock-klichéer som guitarsoloer eller synthesizere, som var meget populære på dette tidspunkt, for at give deres musik et tidsløst udtryk. Det færdige album, Murmur, modtog gode anmeldelser ved udgivelsen i 1983, hvor Rolling Stone listede den som årets album. Albummet nåede nummer 36 på Billboard album chart. En genindspilning af "Radio Free Europe" blev albummets førstesingle, og den nåede nummer 78 på Billboard singles chart i 1983. På trods af den gode modtagelse solgte Murmur kun omkring 200.000 eksemplarer, hvilket I.R.S.'s Jay Boberg følte var mindre end forventet.R.E.M. havde deres første nationale tv-optræden i Late Night with David Letterman i oktober 1983, hvor de optrådte med en ny, unavngiven sang. Nummeret, der endte med at få titlen "So. Central Rain (I'm Sorry)", blev den første single fra gruppens andet album, Reckoning (1984), som ligesom forgængeren blev indspillet med Easter og Dixon. Albummet fik en god modtagelse; NMEs Mat Snow skrev at Reckoning "bekræfter R.E.M. som en af de mest interessante grupper på planeten". Reckoning toppede som nummer 27 på US album charts, hvilket var en unormalt høj placering for et college rockband på dette tidspunkt, men sparsom sendetid i radioen og dårlig distribution i Europa gjorde, at det kun nåede nummer 91 i Storbritannien.
Bandets tredje album, Fables of the Reconstruction (1985), viste en ændring i gruppen og deres musik. I stedet for Dixon og Easter, valgte R.E.M. produceren Joe Boyd, der havde arbejdet med Fairport Convention og Nick Drake, og de indspillede det i England. Medlemmerne oplevede at indspilningerne var overraskende svære, og de var triste over det kolde vintervejr og det som de betragtede som dårlig mad. Hele situationen gjorde at bandet var lige ved at gå fra hinanden. De triste omgivelser under indspilningerne endte med at give indhold til albummet. Stipe begyndte at lave fortællinger i sine tekster inspireret af sydlig gotik, og han udtalte i et interview i 1985, at han blev inspireret af "hele ideen om gamle mænd, der sidder omkring ilden og fortæller ... legender og eventyr til deres børnebørn".De turnerede i Canada i juli og august 1985 og i Europa i Oktober, hvor de bl.a. besøgte Holland, England (en koncert blev afholdt på det berømte Hammersmith Palais i London), Irland, Skotland, Frankrig, Schweiz, Belgien og Vesttyskland. den 2. oktober 1985 spillede gruppen en koncert i Bochum, Vesttyskland, til det tyske tv-program Rockpalast. Stipe havde bleget sit hår på dette tidspunkt. Fables of the Reconstruction klarede sig dårligt i Europa, og det fik blandede anmeldelser, hvor nogle kritikere skrev, at det var kedeligt og dårligt produceret. Som det var tilfældet med de tidligere plader blev singlerne fra Fables of the Reconstruction stort set ignoreret på de mainstream radiostationer. I.R.S. blev frustreret over bandets modvillighed for at skaffe sig en mainstream succes.Til det fjerde album hyrede R.E.M. John Mellencamp-produceren Don Gehman. Resultatet, Lifes Rich Pageant (1986) havde Stipes vokal mere i front for musikken. I et interview fra 1986 med Chicago Tribune sagde Peter Buck, at "Michael bliver bedre til det han gør, og han bliver mere fortrolig med det. Og jeg tror, at det viser sig i projektionen af hans stemme." Albummet klarede sig meget bedre end forgængeren, Fables of the Reconstruction, og det nåede nummer 21 på Billboard album chart. Singlen "Fall on Me" blev også spillet på kommercielle radiostationer. Det blev det første af bandets albums, som blev certificeret guld med 500.000 solgte eksemplarer. Selvom den amerikanske college radio fortsat var R.E.M.'s kernefans begyndte gruppens at få sange ind på mainstream rockhitlister. Musikken mødte dog fortsat modstand fra Top 40 radio.Efter succesen med Lifes Rich Pageant udgav I.R.S. Dead Letter Office, der indeholdt sange fra bandets tidlige albumindspilninger, hvoraf mange var blevet udgivet som B-sider eller endnu ikke var blevet udgivet. Kort efter samlede pladeselskabet  R.E.M.'s musikvideoer (bortset fra "Wolves, Lower") som bandets første videoudgivelse, Succumbs.
Don Gehman kunne ikke producere R.E.M.'s femte album, så han foreslå at de skulle bruge Scott Litt i stedet. Litt endte med at blive producer på gruppens næste fem albums. Document (1987) indeholdt nogle af Stipes mest åbenlyst politiske sangtekster, særligt på "Welcome to the Occupation" og "Exhuming McCarthy", som var reaktioner mod det konservative politiske miljø, der var i USA i 1980'erne under Ronald Reagan. Jon Pareles fra The New York Times skrev i sin anmeldelse af albummet at "'Document' er både selvsikkert og trodsigt; hvis R.E.M. er på vej til at bevæge sig fra kultstatus til massepopularitet, dikterer albummet at bandet vil gøre det på deres egne betingelser." Document blev R.E.M.'s gennembrudsalbum, og den første single, "The One I Love", nåede i Top 20 i både USA, Storbritannien og Canada. I januar 1988 havde Document solgt over 1 million eksemplarer, som det første af bandets albums. I lyset af gruppens gennembrud erklærede forsiden på decemberudgaven af Rolling Stone i 1987, at R.E.M. var "America's Best Rock & Roll Band".R.E.M. forlod I.R.S. så snart deres kontrakt udløb, fordi de var frustrerede over, at deres albums ikke klarede sig godt nok uden for USA, og de skrev herefter kontrakt med Warner Bros. Records. Selvom andre pladeselskaber tilbød dem flere penge, endte de med at skrive kontrakten med Warner Bros.—for mellem $6 millioner og $12 millioner—fordi selskabet forsikrede dem, at de fik total kreativ frihed. I efterdønningerne fra gruppens afgang fra I.R.S. udgav pladeselskabet en "best of" opsamling kaldet Eponymous i 1987 (med input fra bandets medlemmer) for at udnytte de aktiver, som firmaet stadig havde rettighederne til. Bandets debut på Warner Bros. kom i 1988 under navnet Green, og det blev indspillet i Nashville, Tennessee, hvor gruppen eksperimenterede med deres lyd. Pladens numre varierede fra den upbeat førstesingle "Stand" (et hit i USA), til mere politisk materiale som den rockorienterede "Orange Crush" og "World Leader Pretend", som omhandlede henholdsvis vietnamkrigen og den kolde krig. Green har siden solgt 4 millioner eksemplarer på verdensplan. Bandet fulgte albumudgivelsen op med deres største og mest visuelle turne til dato. Den indeholdt projektioner på kunstfilm, der blev afspillet på scenen. Efter Green-turneen besluttede bandmedlemmer uofficielt at holde pause i et år, der blev den første lange pause i gruppens karriere. I 1990 udgav Warner Bros. musikvideo-opsamlingen Pop Screen der bestod af klip fra  Document og Green, og herefter udgav de kort efter videoalbummet Tourfilm, der indeholdt optagelser fra deres liveoptrædender under Green World Tour.
R.E.M. samlede igen i midten af 1990 for at indspille deres syvende album, Out of Time. Efter Green skrev bandets medlemmer ofte musik med utraditionelle rockinstrumenter som mandolin, orgel og akustisk guitar i stedet for at tilføje dem som overdub i den efterfølgende process. Albummet udkom i marts 1991 blev bandets første album, der nåede toppen af hitlisterne i båda USA og Storbritannien. Out of Time endte med at sælge 4,2 millioner eksemplarer alene i USA, og det havde solgt omkring 12 millioner eksemplarer på verdensplan i 1996. Albummets førstesingle, "Losing My Religion", blev et stort hit over hele verden, og sangen blev spillet meget på radiostationer overalt. Det samme blev den tilhørende musikvideo på MTV. "Losing My Religion" blev R.E.M.'s højest placerede single i USA, hvor den nåede nummer 4 på Billboards singlehitliste. "Der har været ganske få skelsættende begivenheder i vores karriere, fordi vores karriere har været så gradvis," sagde Mills nogle år senere. "Hvis du vil tale om noget skelsættende, så tror jeg at 'Losing My Religion' er det tætteste vi kommer". Albummets anden single, "Shiny Happy People" (den ene af tre sange fra pladen som havde Kate Pierson fra The B-52's med på vokal), blev også et stort hit, og den nåede nummer 10 i USA og nummer 6 i Storbritannien. Out of Time gav R.E.M. syv nomineringer ved Grammy Awards i 1992, hvilket var det højeste antal nomineringer til en enkelt kunstner dette år. Bandet vandt tre af priserne: en for Bedste alternative musikalbum og to for "Losing My Religion", bedste korte musikvideo og Bedste popoptræden af duo eller gruppe med vokal. R.E.M. turnerede ikke for at promovere Out of Time; i stedet spillede gruppen en række enkeltstående koncerter, inklusive en episode af MTV Unplugged, der blev optaget, og de udgav en musikvideo til samtlige sange som blev udgivet på videoalbummet This Film Is On. MTV Unplugged-optagelsen af "Losing My Religion" blev indspillet med medlemmer af Atlanta Symphony Orchestra i Madison, Georgia, i Madison-Morgan Cultural Center.Efter at have holdt pause i nogle måneder vendte R.E.M. tilbage til studiet i 1991 for at indspille deres næste album. I slutningen af 1992 udgav de Automatic for the People. Selvom de havde planlagt at lave et hårdere rockalbum efter de blødere sange på Out of Time, virkede det dystre Automatic for the People "til at bevæge sige i en endnu mere forpint kravlen" ifølge Melody Maker. Albummet behandlede temaer som tab og sorg inspireret af "følelsen af ... at fylde 30", ifølge Buck. Adskillige af sangene havde strengeinstrumenter arrangeret af den tidligere bassist Led Zeppelin, John Paul Jones. Adskillige kritikere (samt Buck og Mills) betragter dette som bandets bedste album, og Automatic for the People nåede nummer 1 og 2 på henholdsvis hitlisterne i Storbritannien og USA, og affødte tre singler på den amerikanske single Top 40; "Drive", "Man on the Moon" og "Everybody Hurts". Albummet solgte over 15 millioner eksemplarer på verdensplan. Ligesom med Out of Time blev udgivelsen ikke fulgt op af en turne. Beslutningen om ikke at turnere, sammen med Stipes fysiske udseende fik rygter til at sprede sig om at sangeren var ved at dø eller at han var HIV-positiv, hvilket blev kraftigt afvist af bandet.
Efter bandet udgav to rolige albums i træk blev Monster fra 1994 ifølge Buck "en 'rock'-plade med rock i citationstegn." Til forskel fra lyden på forgængerne bestod musikken på Monster af forvrængede guitartoner, minimal overdub og islæt af glam rock fra 1970'erne. Ligesom Out of Time toppede Monster hitlisterne i både USA og Storbritannien. Albummet solgte omkring 9 millioner eksemplarer på verdensplan. Singlerne "What's the Frequency, Kenneth?" og "Bang and Blame" blev gruppens sidste Top 40 hits i USA, selvom alle singlerne nåede ind i Top 30 i Storbritannien. Warner Bros. samlede musikvideoerne fra albummet samt dem fra Automatic for the People og udgav dem på Parallel i 1995.I januar 1995 påbegyndte R.E.M. deres første turne i seks år. Turneen var en enorm kommerciel succes, men tiden var vanskelig for gruppen. Den 1. marts kollapsede Berry på scenen under en koncert i Lausanne i Schweiz, fordi han fik en aneurisme i hjernen. Han blev omgående opereret og kom sig helt inden for en måned. Berrys aneurisme var kun begyndelsen på en række sundhedsmæssige udfordringer som plagede Monster Tour. Mills måtte opereres i maven i juli, og en måned senere blev Stipe opereret for brok. På trods af alle disse problemer fik gruppen indspillet størstedelen af et album, mens de havde turneret. Bandet havde medbragt optagerudstyr, så de kunne optage deres shows, og de brugt dette som basis til albummet. De sidste tre koncerter på turneen blev filmet og udgivet på VHS'en Road Movie.R.E.M. forlængede deres kontrakt med Warner Bros. Records i 1996 for et beløb  på omkring $80 millioner (et tal som bandet selv skrev var noget medierne havde fundet på), hvilket på dette tidspunkt efter sigende skulle være den største pladekontrakt i historien. Gruppens album New Adventures in Hi-Fi blev udgivet i 1996, og det debuterede som nummer 2 i USA og nummer 1 i Storbritannien. De omkring fem millioner solgte eksemplarer på verdensplan var en stor omvæltning fra gruppens kommercielle succes i de foregående fem år. Christopher John Farley Time argumenterede for at de lavere pladesalg var forårsaget af en generel nedgang i alternativ rocks popularitet. Det samme år stoppede R.E.M. samarbejdet med deres manager Jefferson Holt, angiveligt som følge af sexchikane-anklager fra en af medarbejderne fra R.E.M.'s kontor i Athens. Gruppens advokat Bertis Downs overtog som manager.
I april 1997 mødtes bandet i Bucks sommerhus på Kauai for at indspille demomateriale, som skulle med på deres næste album. Bandet forsøgte at genopfinde deres lyd, og de havde planer om at inkorporere tromme-sekvenser og percussion-eksperimenter. Netop som indspilningerne skulle til at begynde i oktober besluttede Berry at meddele gruppen, at han ville forlade bandet, efter at have overvejet og diskuteret det med Downs og Mills i flere måneder. Berry fortalte resten af bandet, at han ikke ville stoppe, hvis det ville betyde at gruppen ville gå i opløsning på grund af ham, så Stipe, Buck og Mills besluttede at fortsætte som en trio med hans velsignelse. Berry offentliggjorde sin beslutning om at forlade R.E.M. tre uger senere i oktober 1997. Berry fortalte pressen, at "Jeg er bare ikke så entusiastisk længere som jeg har været i de tidligere år... Jeg har verdens bedste job. Men jeg er ved at være parat til at sidde ned og reflektere, og måske ikke være en popstjerne længere." Stipe indrømmede, at bandet ville bliver anderledes uden hans store bidrag: "For mig, Mike og Peter, som R.E.M., er vi stadig R.E.M.? Jeg gætter på at en trebenet hund stadig er en hund. Den skal bare lære at løbe anderledes."Bandet aflyste deres planlagte indspilning i studiet som følge af Berrys afgang. "Uden Bill var det svært, forvirrende", udtalte Mills senere, "Vi vidste ikke helt, hvad vi skulle gøre. Vi kunne ikke øve uden en trommeslager." De tilbageværende medlemmer af R.E.M. genoptog arbejdet med deres næste album i februar 1998 i Toast Studios i San Francisco. De afsluttede deres årti-lange samarbejdet med Scott Litt og hyrede Pat McCarthy til at producere pladen. Nigel Godrich blev ansat som assisterende producer, og brugte Screaming Trees medlem Barrett Martin og Becks turne-trommeslager Joey Waronker. Indspilningerne var præget af spændinger, og gruppen var tæt ved at gå fra hinanden. Bertis Downs indkaldte til et hastemøde, hvor bandmedlemmerne fik styr på deres problemer, og de besluttede at fortsætte som gruppe. Med førstesinglen "Daysleeper" debuterede Up (1998) i top 10 i USA og Storbritannien. Albummet blev dog en relativ fiasko, idet det kun havde solgt 900.000 eksemplarer i USA i midten af 1999, og det endte med at sælge omkring 2 millioner eksemplarer på verdensplan. Mens R.E.M.'s salgstal i USA var for nedadgående, var gruppens kommercielle base begyndte at skifte over til Storbritannien, hvor R.E.M.'s albums solgte mere per indbygger en noget andet sted i verden, og gruppens singler ofte var at finde i Top 20.Et år efter udgivelsen af Up skrev R.E.M. musikken til Andy Kaufman biografiske film Man on the Moon. Filmens titel kom fra sangen af samme navn på Automatic for the People. Sangen "The Great Beyond" blev udgivet som en single fra Man on the Moon-soundtracket. "The Great Beyond" nåede kun nummer 57 på de amerikanske hitlister, men det var bandets højest placerede single nogensinde i Storbritannien, hvor den nåede nummer 3.
R.E.M. indspillede størstedelen af deres tolvte album, Reveal (2001), i Canada og Irland fra maj til oktober 2000. Reveal delte det "bedemandsagtige tempo" med Up, og havde trommeslager Joey Waronker, samt bidrag fra Scott McCaughey (grundlægger af bandet The Minus 5 med Buck) og Posies grundlægger Ken Stringfellow. Det globale salgstal var over fire millioner, men i USA solgte Reveal nogenlunde det samme antal som Up. Albummets første single "Imitation of Life" nåede nummer 6 i Storbritannien. Al Friston, der skrev for Rock's Backpages, beskrev albummet som "fyldt med gylden skønhed ved hver twist og drej", i sammenligning med gruppens "hovedsageligt uoverbevisende udgivelser New Adventures in Hi-Fi og Up." Ligeledes skrev Rob Sheffield fra Rolling Stone at Reveal var en "spirituel fornyelse med rødder i en musikalsk fornyelse" og roste  den "uophørlige, forbløffende skønhed."I 2003 udgav Warner Bros. et opsamlingsalbum og DVD In Time: The Best of R.E.M. 1988–2003 og In View: The Best of R.E.M. 1988–2003, som indeholdt to nye sange; "Bad Day" og "Animal". Ved en koncert i 2003 i Raleigh, North Carolina optrådte Berry som en overraskelse, hvor han sang baggrundsvokal på "Radio Free Europe". Han satte sig derefter ved trommesættet og spillede med på gruppens tidlige sang "Permanent Vacation", hvilket markerede hans første optræden med bandet siden sin frivillige pensionering.R.E.M. udgav Around the Sun i 2004. Under produktionen af albummet i 2002, udtalte Stipe, at "[albummet] lyder som om det bevæget sig væk fra de seneste albums ind i ukendt R.E.M.-territorium. Lidt primitiv og hylende". Efter udgivelsen sagde Mills "Jeg tror ærlig talt, at det blev langsommere end vi havde planlagt det, i forhold til den overordnede hastighed på sangene." Around the Sun modtog blandede anmeldelser og toppede som nummer 13 på Billboards albumshitliste. Den første single fra albummet, "Leaving New York", var et Top 5 hit i Storbritannien. Til indspilningen af albummet og til den efterfølgende turne hyrede bandet et nyt tour-medlem; trommeslageren Bill Rieflin, der tidligere havde været medlem af flere industrial musikgrupper som Ministry og Pigface. Videoalbummet Perfect Square blev udgivet samme år.
EMI udgav et opsamlingsalbum i 2006 der indeholdt R.E.M.'s udgivelser fra tiden hos I.R.S. under titlen And I Feel Fine... The Best of the I.R.S. Years 1982–1987 sammen med videoalbummet When the Light Is Mine: The Best of the I.R.S. Years 1982–1987—pladeselskabet havde tidligere udgivet opsamlingsalbummene The Best of R.E.M. (1991), R.E.M.: Singles Collected (1994) og R.E.M.: In the Attic – Alternative Recordings 1985–1989 (1997). Samme måned optrådte alle de fire oprindelige bandmedlemmer under en ceremoni, hvor de kom med i Georgia Music Hall of Fame. Mens de øvede til ceremonien indspillede bandet et cover af John Lennons "#9 Dream" til Instant Karma: The Amnesty International Campaign to Save Darfur, et hyldestalbum til fordel for Amnesty International. Sangen, der blev udgivet som en single fra albummet og kampagnen— var Bill Berrys første studieindspilning med bandet siden han forlod det næsten ti år inden.I oktober 2006 blev R.E.M. nomineret til at blive indskrevet i Rock and Roll Hall of Fame, hvilket var det første år de kunne vælges. Bandet var et af band nominerede der kom med i Hall of Fame det år, og ceremonien foregik i marts 2007 på New Yorks Waldorf-Astoria Hotel. Gruppen — som blev introduceret af Pearl Jams forsanger Eddie Vedder — optrådte med tre sange sammen med Bill Berry; "Gardening at Night", "Man on the Moon" og "Begin the Begin" samt et cover af "I Wanna Be Your Dog." 
Arbejdet med gruppens fjortende album begyndte i starten af 2007. Gruppen indspillede det med producer Jacknife Lee i Vancouver og Dublin, hvor gruppen spillede fem aftener på Olympia Theatre mellem 30. juni og 5. juli som en del af "arbejdende generalprøve". R.E.M. Live, bandets første livealbum (med sange fra deres show i Dublin i 2005) blev udgivet i oktober 2007. Gruppen fulgte dette op med livealbummet Live at The Olympia i 2009, som indeholdt deres optræden udgivelsen i 2007. R.E.M. udgav Accelerate i begyndelsen af 2008. det debuterede som nummer 2 på Billboards hitlister, og blev gruppens ottende album der toppede den engelske albumhitliste. Rolling Stones anmelder David Fricke betragtede Accelerate som en forbedring i forhold til albummets tidligere albums uden Berry, og han kaldte det "et af de bedste albums R.E.M. nogensinde har lavet."
I 2010 udgav R.E.M. deres videoalbum R.E.M. Live from Austin, TX—en optagelse fra en koncert i Austin City Limits i 2008. Gruppen indspilledes deres femtende album, Collapse into Now (2011), med Jacknife Lee i Berlin, Nashville og New Orleans. Albummet sigtede mod en mere udvidet lyd end den overlagte korte hurtige tilgang på forgængeren Accelerate. Albummet debuterede som nummer 5 på Billboard 200, og blev gruppens tiende album der nåede top 10. Udgivelsen fuldendte R.E.M.'s kontraktmæssige forpligtelser overfor Warner Bros., og bandet begyndte af indspille materiale uden en kontrakt nogle få måneder senere med en plan om selv at udgive et album.Den 21. september 21, 2011 offentliggjorde R.E.M. via deres hjemmeside at de valgte at "kalde det en dag som band". Stipe udtalte, at han håbede fans var klar over at det "ikke var en nem beslutning"; "Alle ting må slutte, og vi ønskede at gøre det rigtigt, at gøre det på vores måde." Deres samarbejdspartner og tidligere Senior Vice President of Emerging Technology hos Warner Bros., Ethan Kaplan, spekulerede i at ændringer hos pladeselskabet havde indflydelse på gruppens beslutning om at bryde op. Bandet diskuterede deres brud i flere år, men blev opfordret til at fortsætte efter den glansløse kritiske og kommercielle succes albummet Around the Sun havde givet. Ifølge Mills så "havde [vi] brug for at bevise, ikke bare for vores fans og kritikerne men også for os selv, at vi stadig kunne lave gode albums." De blev også uinteresserede i den erhvervsmæssige del af indspilninger som R.E.M. Bandets medlemmer afsluttede deres samarbejde ved at lave opsamlingsalbummet Part Lies, Part Heart, Part Truth, Part Garbage 1982–2011, som blev udgivet i november 2011. Albummet var det første som samlede sange fra R.E.M.'s tid hos både I.R.S. og Warner Bros. samt tre sange gruppens sidste studieindspilning efter Collapse into Now. I november lavede Mills og Stipe en kort række optrædener i britiske medier, hvor de udelukkede muligheden for at de nogensinde ville blive gendannet.I 2014 blev albummet Unplugged: The Complete 1991 and 2001 Sessions udgivet til Record Store Day. Digitale downloadsamlinger med sjældne numre fra I.R.S. og Warner Bros. kom efterfølgende. Senere det år samlede bandet et videoalbum kaldet REMTV, som indeholdt to af deres Unplugged-optrædener sammen med flere andre dokumentarer og liveshows, mens deres pladeselskab udgav 7IN—83–88, der bestod af 7" vinylsingler. I december 2015 blev bandmedlemmer enige om at lave en aftale med Concord Bicycle Music for at genudgive deres albums fra Warner Bros.
I et interview fra 1988 beskrev Peter Buck en typisk R.E.M. sang som: "Lav toneart, midt-tempo, enigmatic, semi-folk-rock-ballad-agtige ting. Det er hvad alle mente og til en hvis grad er det rigtigt." Al sangskrivning er blevet krediteret hele bandet, selvom nogle personer nogle gange er ansvarlige for at skrive størstedelen af en bestemt sang. Hvert medlems mening bliver vægtet lige højt under sangskrivningen, men Buck indrømmede dog at Stipe, som gruppens primære tekstskriver, sjældent kan overtales til ideer som han er imod. I bandets oprindelige sammensætning var arbejdsdeling under sangskrivning fordel med at Stipe skrev teksten og komponerede melodierne, Buck vil definere bandets nye musiske retning mens Mills og Berry ville finjustere kompositionerne med deres store musikalske erfaring.Michael Stipe synger som R.E.M.-biografiforfatteren David Buckley beskriver som "jamrende, ivrig" måde. Stipe synger ofte harmonier med Mills i sange; i omkvædet på "Stand", skiftes Mills og Stipe med at synge teksten, hvilket skaber en dialog. Tidlige artikler om bandet fokuserede på Stipes sangstil (de blev beskrevet som "mumlende" af The Washington Post), hvilket ofte gjorde hans tekster uforståelige. John Morthland, der arbejdede for Creem, skrev i sin anmeldelse af Murmur at "jeg har stadig ingen ide om, hvad disse sange handler om, for hverken mig eller nogen anden jeg kender er i stand til at tyde R.E.M.'s tekster." I 1984 kommenterede Stipe at "Det er bare den måde jeg synger på. Hvis jeg forsøgte at kontrollere det, ville det være temmelig falsk." Produceren Joe Boyd overtalte Stipe til at begynde at synge mere klart under indspilningen af Fables of the Reconstruction.Stipe kaldte senere teksten i omkvædet på "Sitting Still" fra R.E.M.'s debutalbum Murmur for "nonsens", hvor han i en online chat i 1994 skrev at "I ved alle sammen, at der ikke er ord, per se, i meget af det tidlige materiale. I kan ikke engang huske dem selv." I virkeligheden skrev Stipe teksten til mange af de tidlige sange med stor omhyggelighed. I 1984 forklarede Stipe, at han da begyndte med at skrive sangtekster var de "simple billeder", men efter et år blev han træt af denne tilgang og "begyndte at eksperimentere med tekster der ikke hav nogen lineær mening, og er bare fortsat derfra." I midten af 1980'erne, hvor Stipes udtale af sangene blev mere tydelig, besluttede bandet at teksterne skulle fremstille ideer på et mere bogstaveligt niveau. Mills forklarede, at "Efter du har lavet tre albums og du har skrevet adskillige sange, og de er blevet bedre og bedre tekstmæssigt ville det næste trin være at få nogen til at udspørge dig og sige; siger du stadig noget? Og Michael på dette tidspunkt selvtillid nok til at sige ja ..." Sange som "Cuyahoga" og "Fall on Me" på Lifes Rich Pageant behandlede bekymringer som forurening. Stipe inkorporerede mere politisk orienterede bekymringer i hans sangtekster på Document og Green. "Vores politiske aktivisme og indholdet i sangene var blot en reaktion på hvor vi var, og hvad vi var omgivet af, hvilket bare var frygtelig rædsel," sagde Stipe senere. "I 1987 og 88 var der ikke andet at lave end at være aktiv." Stipe har siden udforsket andre tekstmæssige emner. Automatic for the People behandlede "dødelighed og død. Temmelig dystre ting", ifølge Stipe, mens Monster kritiserede kærlighed og massekultur.
Peter Bucks spillestil på guitar har af mange været udpeget som en af de mest kendetegnende aspekter ved R.E.M.'s musik. I 1980'erne mindede Bucks "økonomiske, arpeggierede, poetiske" stil britiske journalister om 1960'ernes amerikanske folkrockband The Byrds. Buck har udtalt at "[Byrds guitarist] Roger McGuinn var en stor indflydelse for mig som guitarspiller", men sagde at det var Byrds-inspirerede bands, inklusive Big Star og The Soft Boys, der inspirerede ham mere. Der er også lavet sammenligninger mellem guitaristen Johnny Marr fra det alternative rockbandc The Smiths. Selvom Buck har bekendt sig som fan af gruppen,  indrømmede han at han oprindeligt kritiserede bandet, simpelthen fordi han var træt af at fans spurgte om han var inspireret af Marr, hvis band først havde haft deres debut efter R.E.M. Buck tager generelt afstand fra guitarsoloer; i 2002 forklarede han at "jeg ved at når guitarister starter en vild solo, går folk amok, men jeg skriver ikke sange der passer til det, og jeg er ikke interesseret i det. Jeg kan godt gøre det, hvis jeg har lyst, men det bryder jeg mig ikke om." Mike Mills' melodiske tilgang til hans bas-spil er inspireret af Paul McCartney fra The Beatles og Chris Squire fra Yes; Mills har sagt, at "jeg har altid spillet melodisk bas, ligesom en klaverbas på nogle måder . . . Jeg har aldrig ønsket at spille den traditionelle grundtonebas, der er låst fast af stortrommen." Mills har mere musikalsk træning end sine bandmedlemmer, hvilket han har sagt har "gjort det nemmere at omdanne abstrakte musikalske ideer til virkelighed."
R.E.M. var afgørende for dannelsen og udviklingen af den alternative rockgenre. AllMusic erklærede, at "R.E.M. markerede tidspunktet, hvor post-punk blev til alternativ rock." I begyndelsen af 1980'erne stod R.E.M.'s musikalske lyd i kontrast til genrerne post-punk og new wave, der var gået forud. Musikjournalist Simon Reynolds skrev at post-punkbevægelsen i slutningen af 1970'erne og begyndelsen af 1980'erne "havde fjernet hele skår af musik fra menuen", særligt det fra 1960'erne, og at "efter postpunk blev afmystificerede og New Pops skemaer føltes det befriende at lytte til musik, der havde sin rødder i en mystisk ærefrygt og lyksalige overgivelse." Reynolds erklærede R.E.M. som et band der genkaldt musikken fra 1960'erne med deres "guitar klokkespil og sangtekster i folkemusikstil" og som "længselsfuldt og abstrakt frembragte visioner og nye grænser for Amerika", en af "de to vigtigst alternative rockbands." Med udgivelsen af Murmur havde R.E.M. den største musiske og kommercielle påvirkning af udviklingen af den alternative genres tidlige bands, og skabte en række jangle pop-tilhængere.R.E.M.'s tidlige gennembrud fungerede som inspiration for andre alternative bands. Spin refererede til "R.E.M. model"—karrierebeslutninger som R.E.M. lavede, satte retningslinjer for andre undergrundsartister der ønskede at følge deres egen karriere. Spin's Charles Aaron skrev at i 1985, "viste de hvor langt et undergrunds, punkinspireret rockband kunne gå i industrien uden at prostituere deres kunstneriske integritet på nogen indlysende måde. De fandt ud af sælge, men ikke sælge ud - med andre ord opnåede det den amerikanske bohemedrøm." Steve Wynn fra Dream Syndicate sagde, at "de opfandt et helt nyt spil, som alle andre bands kunne følge uanset om det var Sonic Youth eller Replacements eller Nirvana eller Butthole Surfers. R.E.M. satede på kravet. Musikalsk gjorde disse bands forskellige ting, men R.E.M. var de første der viste, at du godt kan være stor og stadig være cool." Biografiforfatteren David Buckley skrev, at mellem 1991 og 1994, en periode hvor gruppen solgte omkring 30 millioner albums, R.E.M. "hævede var rivaler til U2 om titlen som det største rockband i verden." I løbet af hele deres karriere har gruppen solgt over 85 millioner albums på verdensplan.Efterfølgende alternative bands som Nirvana, Pavement, Radiohead, Coldplay, Pearl Jam og Live har fundet inspiration i R.E.M.'s musik. "Da jeg var 15 år gammel i Richmond, Virginia, var de en meget vigtig del af mit liv," udtalte Pavement's Bob Nastanovich, "det var det for alle medlemmerne i vores band." Pavement dedikerede deres sang "Unseen Power of the Picket Fence" fra opsamlingsalbummet No Alternative (1993) til at diskutere Chronic Town og Reckoning. Kurt Cobain fra Nirvana var en vokalfan af R.E.M., og han havde planer om et musikalsk samarbejde med Stipe inden hans død i april 1994. I et interview med Rolling Stone tidligere dette år fortalt Cobain, at "Jeg ved ikke, hvordan bandet gør det. Gud, de er de største. De har håndteret deres succes som engle, og de fortsætter med at levere fantastisk musik."
Ignenem R.E.M.'s karriere har gruppens medlemmer forsøgt at sætte fokus på sociale og politiske mener. Ifølge Los Angeles Times  var R.E.M. betragtet som en af de mest "liberale og politisk korrekte rockgrupper" i USA. Bandets medlemmer var "på samme side" politisk, og delte liberal og progressiv overbevisning. Mills indrømmede, at der var midlertidig uenighed mellem bandmedlemmerne om hvad de skulle støtte, men anerkendte at "i respekt for andre mennesker der er uenige, forblev disse diskussioner hovedsageligt in-house, bare fordi vi helst ikke ville lade folk, hvor opdeling lå, så mennesker ikke kan udnytte dem til deres eget formål." Et eksempel på dette er Stipe var involveret i People for the Ethical Treatment of Animals i 1990, mens resten af gruppen ikke var det.R.E.M. har hjulpet med at indsamle penge til miljø-, feminisme og menneskerettigheds-organisationer og arrangementer, og de var involveret i kampagner der opfordrede til registrere sig som vælger. Under Green-turnéen brugt Stipe tid på scenen til at informere publikum om forskellige socio-politiske emner. I slutningen af 1980'erne og 1990'erne brugte bandet (og særligt Stipe) deres mediedækning på nationalt fjernsyn til at nævne forskellige emner, som de følte var vigtige. Eksempelvis havde Stipe iført sig et halvt dusin T-shirts med slogans som "rainforest" (regnskov), "love knows no colors" (kærlighed kender ikke kulør) og "handgun control now" (kontrol med håndvåben nu).R.E.M. hjalp med at øge opmærksomheden om Aung San Suu Kyi og menneskerettighedskrænkelser i Myanmar, da de arbejde med Freedom Campaign og og US Campaign for Burma. Stipe lavede selv reklamer for det demokratiske parti i 1988 for præsidentkandidat og guvernør for Massachusetts Michael Dukakis mod den daværende Vicepræsident George H. W. Bush. I 2004 deltog bandet i Vote for Change-turnéen der forsøgte at mobilisere amerikanere til at støtte den demokratiske præsidentknadidat John Kerry. R.E.M.'s politiske ståsted, navnlig når den kommer fra et rigt rockband, der har kontrakt med et pladeselskab, der er eget af et multinationalt selskab, blev kritiseret af den tidligere redaktør på Q; Paul Du Noyer, der kritiserede bandets "kendis-liberalisme", og sagde at "det er en fuldstændig smertefri form for oprør de adopterer. Der er ingen risiko overhovedet, men ganske lidt opblødning af kundeloyaliteten."Fra slutningen af 1980'erne var R.E.M. involveret i lokalpolitik er hjembyen Athens, Georgia. Buck forklarede til Sounds i 1987, at "Michael altid siger; tænk lokalt, gør noget lokalt—vi har lavet mange ting i vores by for at forsøge at gøre den til et bedre sted." Bandet har ofte doneret midler til lokal velgørenhed og hjulpet med at renovere og bevare historiske bygninger i byen. R.E.M.'s politiske indflydelse slog igennem med en smal valgsejr til Athens' borgmester Gwen O'Looney to gange i 1990'erne.
Bill Berry – trommer, percussion, baggrundsvokal (1980–1997; gæsteoptræden i 2003, 2005, 2006, 2007)
Adskillige udgivelser fra bandet såsom albumnoter og fanklub-sider lister også advokaten Bertis Downs og manager Jefferson Holt som medlemmer; Holt stoppede i 1996.Tour-musikereBuren Fowler – rytmeguitar (1986–1987)
Buckley, David. R.E.M.: Fiction: An Alternative Biography. Virgin, 2002. ISBN 1-85227-927-3
Gray, Marcus. It Crawled from the South: An R.E.M. Companion. Da Capo, 1997. Second edition. ISBN 0-306-80751-3
Fletcher, Tony. Remarks Remade: The Story of R.E.M. Omnibus, 2002. ISBN 0-7119-9113-8.
Platt, John (editor). The R.E.M. Companion: Two Decades of Commentary. Schirmer, 1998. ISBN 0-02-864935-4
Sullivan, Denise. Talk About the Passion: R.E.M.: An Oral Biography. Underwood-Miller, 1994. ISBN 0-88733-184-X

Radering er en tryktype, hvor klicheen ridses med en nål eller ætses i stærk syre i de ubeskyttede dele af en metaloverflade. Raderingsteknikken er ved siden af stik den vigtigste teknik til dybtryk, der har været brugt til fremstilling af kunsttryk og stadig bruges i vid udstrækning.
I en radering dækkes en metalplade (kobber, zink eller stål) med en voksagtig grunding, der er modstandsdygtig over for syre. Kunstneren skraber så grundingen af med en spids raderingsnål dér, hvor han ønsker en linje på det færdige arbejde og blotter på den måde delvist det bare metal. Der bruges også et andet mindre spidst redskab til at frembringe mere fyldige linjer. Derpå dyppes pladen i et syrebad, der teknisk kaldes mordanten (Fransk for "bide") eller ætseren, eller bliver vasket over med syre. Syren "bider" ind i metallet dér, hvor metaloverfladen er blottet, og efterlader dybe linjer i pladen. Den tilbageværende grunding renses af pladen.
En form for radering er koldnålsradering, hvor stregerne ridses direkte i pladen med en nål. Der finder altså ikke nogen ætsning sted.
Før trykning hældes farve på pladen, som tørres af, så at der kun bliver farve tilbage i fordybningerne i pladen.
Pladen bliver presset under højt tryk i en trykpresse sammen med et papirark, der er fugtet for at blødgøre det. Papiret suger nu farve fra de ætsede linjer, og trykket opstår. Processen kan gentages mange gange. Der kan også arbejdes videre på pladen og tages nye tryk. Derved skabes raderinger i flere fortløbende tilstande (versioner). Der kan ofte tages flere hundrede aftryk, før pladen bliver slidt.
Radering har ofte været kombineret med andre dybtrykteknikker som stik (gravering) (fx Rembrandt og Marcus Gheeraerts den Ældre) eller akvatinte (fx Goya).
Ætsning er udført af guldsmede og andre metalhåndværkere for at dekorere skydevåben, rustninger, bægre og tallerkener. Teknikken har været kendt i Europa siden middelalderen og går måske tilbage til antikken. Ætsning af rustninger var i Tyskland en kunst, der sandsynligvis blev importeret fra Italien omkring slutningen af 1400-tallet lidt før ætsning blev til tryk.
Ætsning som trykketeknik menes at være opfundet af Daniel Hopfer (ca. 1470-1536) fra Augsburg i Tyskland. Hopfer var håndværker, der dekorerede rustninger, og han brugte metoden til fremstilling af tryk, idet han brugte jernplader, af hvilke mange eksisterer endnu. Ud over hans tryk kendes med sikkerhed to eksempler på hans arbejde på rustninger og våben: et skjold fra 1536 i det kongelige tøjhus i Madrid og et sværd i det Tyske Nationalmuseum i Nürnberg. En hesterustning fra Augsburg i det Tyske Historiske Museum i Berlin fra mellem 1512 og 1515 er dekoreret med motiver fra Hopfers raderinger og træsnit, men der er ikke bevis for, at Hopfer selv arbejdede med den, eftersom hans dekorative tryk i vid udstrækning blev produceret som mønstre for andre håndværkere.
Skiftet til kobberplader skete sandsynligvis i Italien, og derefter blev raderinger snart en alvorlig konkurrent til stik som den mest populære trykmetode for kunstnere. Teknikkens store fordel var, at raderingsteknikken var forholdsvis nem at lære for en kunstner, der er ferm til tegning. Modsat stikket, der kræver særlig dygtighed.
Jacques Callot (1592-1635) fra Nancy i hertugdømmet Lorraine skabte vigtige tekniske fremskridt inden for raderingsteknikken. Han udviklede "échoppeen", en slags raderingsnål med et ovalt snit i enden, hvilket satte raderere i stand til at skabe svulmende linjer, som gravører var i stand til det.
Han synes også at have været ansvarlig for en forbedret, hårdere opskrift for raderingsgrundingen, idet han brugte lutmagernes fernis i stedet for en voksbaseret. Dermed kunne linjer blive dybere ætset, så trykpladernes levetid blev forøget fejl formindskedes. Fx hvor syre går igennem grundingen, hvor det ikke er meningen, så der opstår pletter eller mærker på billedet. Tidligere havde risikoen for fejlagtig ætsning fået radererne til at være tilbageholdende med at investere for meget tid på en enkelt plade. Nu kunne raderere trygt udføre det yderst detaljerede arbejde, der tidligere havde været stikkernes monopol, og Callot gøre flittigt brug af de nye muligheder.
Han gjorde også mere udstrakt og raffineret brug af mange "blokeringer" end tidligere raderere havde gjort: han lod syren ætse let over hele pladen og så blokerer de dele af arbejdet, som han ønsker at holde i en lys tone ved at dække dem med grunding, før pladen bades i syre igen. Han opnåede ved omhyggelig brug af denne teknik hidtil ikke overgåede virkninger af afstand og lys. De fleste af hans tryk var små, kun 15 cm på den længste led, men fyldt med detaljer.
En af hans efterfølgere, pariseren Abraham Bosse, spredte kendskabet til Callots fornyelser over hele Europa med den første offentliggjorte lærebog om radering. Den blev oversat til italiensk, hollandsk, tysk og engelsk.
1600-tallet var raderingskunstens storhedstid med Rembrandt, Giovanni Benedetto Castiglione og mange andre mestre. I 1700-tallet var Piranesi, Tiepolo og Daniel Chodowiecki blandt de bedste af få fine raderere. I 1800-tallet og det tidlige 1800-tal fremstod en mængde mindre raderingskunstnere som følge af en fornyet interesse for teknikken, omend ikke nogen hovedskikkelser. Radering praktiseres stadig i vid udstrækning i dag.
Blød-grund-radering bruger en speciel blødere grunding. Kunstneren placerer et stykke papir (eller stof etc.) i moderne sammenhæng) over groundingen og tegner på det. Trykket minder om en tegning.
Relief-radering. Opfundet af William Blake omkring 1788; fra 1880-1950 var en fotomekanisk ("linje-blok")-variant den fremherskende form for kommerciel billedtrykning. En lignende raderingsproces, men trykt som et relieftryk, så det er de "hvide" baggrundsområder, der udsættes for ætsning med syre, og de områder der skal trykkes som sort, der dækkes med grunding. Blakes nøjagtige teknik er der ikke helt enighed om. Han brugte teknikken til kombineret trykning af tekst og billeder.
En voksagtig syreresitent film, kendt som grunden, påføres en metalplade, for det meste af kobber eller zink, men stålplade er et alternativ med andre kvaliteter. Der er to almindelige typer grund: hård grund og blød grund.
Hård grund kan påføres på to måder. Fast, hård grund leveres som en hård voksagtig blok. For at påføre hård grund af denne slags placeres pladen, der skal raderes på, på en varmeplade (sat til 70 grader). Pladen bliver opvarmet, og grunden påføres manuelt, idet den smelter på pladen, efterhånden som den påføres. Grunden spredes over pladen så jævnt som muligt ved hjælp af en valse. Når det er gjort, fjernes raderingspladen fra varmepladen for at køle af, hvorved grunden bliver hård.
Efter at grunden er blevet hård, "soder" kunstneren pladen, klassisk med tre bivokskerter, hvis flammer mørkfarver grunden og gør det lettere at se de dele af pladen, hvor metallet er blottet. Røgningen gør ikke bare pladen mørkere, men tilføjer den også en lille smule voks. Derefter bruger kunstneren et skarpt redskab til at skrabe i grunden, hvorved metallet ses de pågældende steder.
Den anden måde at påføre hård grund er ved hjælp af flydende hård grund. Denne leveres i en dåse og påføres med en pensel på pladen, der skal raderes. Udsat for luftens påvirkning størkner den hårde grund. Nogle trykfremstillere bruger bitumen (asfalt) som hård grund.
Blød grund leveres også i flydende form og får lov til at tørre, men den størkner ikke som hård grund og kan give efter for tryk. Når den bløde grund er tørret, kan trykfremstilleren påføre materialer som blade, objekter, håndaftryk osv., der vil trænge igennem den bløde grund og blotlægge pladen under.
Grunden kan også påføres via fin forstøvning af pulverformet harpiks eller spraymaling. Denne proces kaldes akvatinte og giver mulighed for at skabe toner, skygger og massive farvede områder på trykket.
Tegningen tegnes spejlvendt med en radernål eller en échoppe. En "echoppe"-spids kan laves af en almindelig radernål af hærdet stål ved at slibe spidsen ned med en carborundum-slibesten i en vinkel på 45-60-grader. "Echoppe"n virker efter det samme princip som det, der gør en fyldepens skrift mere attraktiv end en kuglepens: den lette svulmende variation forårsaget af håndens naturlige bevægelse gør linjen "varmere", og det en tiltalende helhedsvirkning på den færdige plade. Den kan bruges som en almindelig radernål.
Pladen nedsænkes i en syre, der ætser dér, hvor metallet er blotlagt. Jernklorid kan bruges til kobber- og zinkplader, mens salpetersyre bruges til ætsning af zink- eller stålplader. Typiske opløsninger er to dele FeCl3 til to dele vand og 1 del salpetersyre til 3 dele vand. Syrens styrke bestemmer ætsningsprocessens hastighed.
Under ætsningsprocessen bruger trykfremstilleren en fuglefjer eller en lignede til at vifte bobler og nedbrydningsmateriale, som opstår som følge af opløsningsprocessen, væk fra pladen. Eller pladen kan med mellemrum tages op af syrebadet. Hvis en boble får lov til at blive på pladen, vil den stoppe ætsningen dér, hvor boblen rører overfladen. Zink danner flere og hurtigere bobler end kobber og stål, og nogle kunstnere benytter det til at lave interessante små cirkler på deres tryk, så der opstår en mælkevejslignende virkning.
Nedbrydningsmaterialet er pulveragtigt opløst metal, der fylder de ætsede furer og kan forhindre syren i at ætse jævnt i de fritlagte pladeoverflader. En måde at fjerne nedbrydningsmateriale på er at placere pladen, der skal ætses med trykkeoverfladen nedad hvilende på små kugler, omend ulempen ved denne teknik er udsathed for bobler, som ikke kan blive fjernet øjeblikkeligt.
For akvatinter vil en trykfremstiller ofte bruge en testplade af metallet omkring én til tre centimeter bred. Testpladen dyppes i syren et nærmere bestemt antal minutter eller sekunder. Testpladen bliver så fjernet, og syren vasket af med vand. Noget af testpladen dækkes med grund, og pladen dyppes i syre, og processen gentages.
Grunden fjernes fra testpladen, og testpladen påføres farve og trykkes. Dette vil vise printfremstilleren de forskellige grader af ætsningsdybder og dermed trykfarvens styrke, afhængigt af hvor længe pladen er nedsænket i syre.
Pladen fjernes fra syren og skylles over med vand for at fjerne syren. Grunden fjernes med et opløsningsmiddel som terpentin. Terpentin fjernes ofte fra pladen med metylalkohol, eftersom terpentin er fedtet og kan påvirke påførslen af trykfarve og trykningen af pladen.
Spytætsing er en proces, hvor trykfremstilleren påfører syre på en plade med en pensel i visse områder af pladen. Pladen er eventuelt akvatintet til det formål eller udsættes direkte for syren. Denne proces er kendt som "spyt"ætsning på grund af brugen af spyt som middel til fortynding af syren, skønt det almindeligste nu er, at man bruger gummi arabiucum eller vand til det.
Et stykke fiberplade, et plastic-"kort", eller en stofklud bruges til presse farven ned i de dannede fordybninger i pladen. Overfladen tørres ren med et stykke stift stof, kendt som tarlatan og tørres med avis papir; nogle foretrækker at bruge deres flade hånd til formålet. De kan også bruge et foldet stykke organzasilke til den endelige aftørring. Hvis kobber eller zinkplader bruges, efterlades pladen meget ren og hvid, hvor der ingen fordybninger er. En stålplade giver pladens naturlige overflade en grå baggrund, der ligner effekten ved akvatintning. Som resultat behøver stålplader ikke akvatintning, eftersom gradvis påvirkning af pladen ved flere dypninger giver samme resultat.
Et fugtigt stykke papir placeres over pladen, og den køres igennem en trykpresse sammen med papiret.
Presset tvinger papiret i kontakt med trykfarven, hvorved billedet overføres. Uheldigvis forringer trykket også gradvist pladens billede, idet grove partier glattes ud, og linjer bliver lukket. En kobberplade kan klare højst nogle få hundrede trykninger af et stærkt nedætset billede, før forringelsen er for stor.
Kunstneren kan nu manuelt restaurere pladen ved fornyet radering, hvor ny grund påføres, og linjer trækkes op.
Alternativt kan plader galvaniseres med et hårdere metal før trykkeprocessen for at skåne overfladen.
Trykplader af zink, der også bruges, forringes endnu hurtigere ved trykning, eftersom zink er et blødere materiale end både stål og kobber.
Faux-bite eller "over-ætsning" er almindeligt i radering og er forårsaget af bittesmå mængder syre, der lækker igennem grunden, hvorved der fremstår mindre fordybninger på overfladen. Disse egentlig utilsigtede forgrovninger kan fjernes ved at glatte og polere overfladen, men de bliver ofte stående, fordi kunstnerne ofte ønsker disse "fejl" som et udtryk for arbejdsprocessen.

Radiohuset er tidligere hovedkvarter for DR, og liggerpå Rosenørns Allé 22 på Frederiksberg i Frederiksberg Kommune.
Huset blev bygget i 1930'erne, en tid, hvor radio var ved at rejse sig fra pionerstadiet til et decideret massemedie. Derfor blev behovet for større faciliteter for Statsradiofonien også mere og mere tiltrængt.
Statsradiofonien nåede at have sæde flere steder i København, før det nye radiohus blev en realitet. Radiohuset på Frederiksberg er også den første af Statsradiofoniens bygninger, der er bygget udelukkende til radiospredning. De tidligere hovedsæder talte blandt andet Stærekassen, der blev bygget til at huse både Det Kongelige Teater og det nye radiomedie. 22 lokaler i Axelborg dannede også i en periode rammerne for den statslige radiosending. Ingen af de steder var dog velegnede til at producere og sende radio.
Den 15. juni 1936 holdt byggeudvalget sit første møde, og i december samme år købte Statsradiofonien grunden på 13.320 m², til en pris af 1.095.000 kroner.
Grunden har fra 1620'erne været brugt til så forskellige ting som avlsgård i tilknytning til Københavns Slot, fattighus, hospital og pestkirkegård for de fattige "ladegårdslemmer" fra Ladegården på Nørrebro  – og fra starten af 1940'erne altså også til at sende radio. 
Radiohuset er tegnet af arkitekten Vilhelm Lauritzen, ligesom det også er Lauritzens tegnestue, der står bag TV-Byen i Søborg, DR Byen i Ørestad samt distriktshuset, som er tre identiske bygninger, der huser tre af DR's regionaler: DR Fyn, DR Kanal 94 og DR Nordjylland.
Byggeriet af Radiohuset begyndte i maj 1936 og i december 1940 kom det første program i luften fra Radiohuset.
Arkitekten bag Radiohuset har hele vejen igennem tænkt i anvendelighed. Bygningen var oprindelig delt i tre elementer. Den høje fløj hvor hovedindgangen fra Rosenørns Allé ligger. Til højre ligger den lave fløj, og helt ude ved Julius Thomsens Gade ligger den trapezformede koncertsal.
Overalt viser Vilhelm Lauritzen forståelse for de specielle behov i forbindelse med radiosending. Den høje og den lave fløj har for eksempel hver sit fundament, hvorved vandringen af lydbølger og støj dæmpes. Over de store studier ligger Radiohusets kantine – og igen har arkitekten vist sans for opgaven: For at undgå, at det larmer fra kantinen og ned i studierne, hviler de bjælker, der bærer kantinen, på egne fundamenter. På den måde er der altså fysisk adskillelse mellem kantine og studier. Studieblokkens tag blev endvidere dækket med et tykt lag jord – for at dæmpe støj – og lavet om til en taghave. Den har siden fungeret som et åndehul, når de daglige tidsfrister mellem radioaviser, Giro 413 og orkesterprøver skulle på afstand.
Vilhelm Lauritzen forstod i det hele taget at tænke kreativt. Og det var nødvendigt i en tid, hvor der var rationeringer på visse byggematerialer. Arkitekten havde blandt andet regnet med at bruge gummibelægning på gulvet i og omkring koncertsalen – men krigen betød forbud mod at anvende gummi som gulvbelægning. Vilhelm Lauritzen foreslog i stedet, at man kunne bruge træparket, og det viste sig at det var muligt, at få billigt birketræ fra Finland. Men birk ville blive slidt for hurtigt. Derfor blandede Lauritzen birk og teak, så gulvet ville blive mere holdbart. Et godt eksempel på, hvordan arkitekten har formået at finde smukke og funktionelle løsninger.
Studierne spænder fra store kammermusikstudier og studier til mindre orkestre. Endvidere er der tale- og hørespilsstudier – ligesom der naturligvis også er deciderede afviklingsstudier. Endelig er der Studie 1, der uden tvivl er Radiohuset smukkeste rum. Studie 1 er nemlig langt mere end et studie; det er Radiohusets Koncertsal. Men navnet minder os netop om, at dette faktisk er en radiostation. En radiostation stærkt præget af musik og kultur.
Koncertsalens udformning var et af de absolutte stridspunkter inden, under og efter opførelsen. Statsradiofoniens første leder, Emil Holm, var med sin baggrund som kammersanger funderet i musikken. Alt fra materialer, udseende og størrelse var mærkesager for Holm. Men visse steder gik man på kompromis, og desværre har salen haft problemer med lyden. Men om det så skyldes afvigelsen fra de originale koncertsalsplaner, eller datidens ringere mulighed for at kontrollere de akustiske forhold, er ikke til at sige. De lystfarvede akustiske skærme fra 1989, der skulle imødegå de almindelige krav til et radiofonisk symfoniorkester – nemlig et hårdt pumpet lyd uden detaljer og nuancer (som tonemesteren med mikrofoner og mixning tager sig af – betød en kedelig forstærkning af lyden fra musikerne, men desværre samtidig en skandaløs forgrovelse på bekostning af den tidligere lidt tørre skarphed. Desuden blev koncertsalens smukke arkitektur tilsvarende ødelagt.
Men Radiohuset har været mere end radio og musik. Da fjernsynet holdt sit indtog i Danmark, begyndte Statsradiofonien, trods politisk uvilje mod det nye billedmedie, at lave tv. Det satte også sine spor på Radiohuset. I 1952 blev der sat antenner op til tv-sending. Og yderligere produktion betød også at huset, der i forvejen var ved at blive for småt, måtte udvides. Det skete fra 1953 til 1958, hvor Radiohuset fik Ny Fløj, der kom til at ligge ud mod Worsaaesvej til venstre for hovedindgangen. Samtidig fik Høj Fløj en ekstra etage, og der blev etableret en ny studieblok bag den gamle studieblok. 
I 1972 blev Radiohuset endnu engang udvidet. Denne gang var det dog ikke med en nybygning: Worsaaesvej 17, der tidligere fungerede som boligejendom blev opkøbt, og koblet på resten af Radiohuset.
Selvom det egentlig ikke hører til i et leksikon, vil det næsten være forkert ikke at beskrive den særlige stemning, der hersker i Radiohuset. Når man besøger stedet kan man mærke en særlig ånd. En blanding af kreativitet og ro. Men huset har også været de rammer, inden for hvilke oplysning, kultur, lyst og smerte er blevet formidlet til hele landet. Samtidig er det et smukt hus, med mange fine detaljer. Huset har da også været fredet siden 1994, da det er et af de fremmeste eksempler på funktionalisme, vi har i Danmark.
Radiohuset er opført i en urolig tid. Under besættelsen satte tyskerne sig også på radioen. Radiomedarbejderne, der efterhånden var flyttet ind i det nye hus fortsatte arbejdet, men det var under tysk censur. Det satte efter sigende også sine spor på byggehastigheden. Radiohusets rammer var stort set klar, men interiøret var stadig under udførelse. Der går historier om, at når der blev sat paneler op om dagen, var der folk, der skruede dem ned igen om natten – blot for at huset ikke skulle stå klar til indvielse mens tyskerne var der.
Det lykkedes da også at udskyde indvielsen af Radiohuset til september 1945 – blot få måneder efter, at de tyske soldater havde forladt Danmark.
I radioens første kvarte århundrede blev – som en selvfølge – praktisk alle udsendelser sendt direkte. Det skyldtes især, at datidens teknik for lydoptagelse var primitiv og besværlig at anvende. Mange musikkendere ligefrem foragtede al registreret musik, uanset om der var tale om de fornemste orkestre eller solister. Man kaldte det mekanisk musik og slog det i hartkorn med spilledåser og lirekasser.
I starten var der kun radioen, men så kom fjernsynet til. Det var Radiohuset ikke stort nok til, så tv-produktionen flyttet til Gyngemosen, hvor en del af DR's radioproduktion også efterhånden fandt sted. Radiohuset blev nemlig ikke bygget til så stor produktion som den, DR reelt har i dag. Der blev dog sendt daglige tv-udsendelser fra Radiohuset helt frem til den 7. oktober 1983, hvor TV-Avisen for sidste gang blev afviklet fra Frederiksberg. Her sendte man fra Studie A, der lå på 4. sal, Ny Fløj (hvor radioens Driftscentral fik sin sidste placering). TV-Avisens kontorer og klipperum lå på 1. sal.
I 1959 skiftede Statsradiofonien officelt navn til Danmarks Radio. I 1996 fik Danmarks Radio endnu en navneændring; denne gang til DR, selvom mange nu fortsat kalder det Danmarks Radio.
Fra 2007 var det slut med TV-Byen og Radiohuset som medarbejderne kendte dem. DR flyttede ud i DR Byen i Ørestad. Det er næsten en rigtig by som også har fået eget postnummer: DR Byen, 0999 København C. (Det er forresten blevet vedtaget i huset, at postnummeret skal siges "nul-ni-nioghalvfems"; man vil gerne have det sagt ens for at styrke genkendeligheden).
DR Byen vil rumme al DR's tv- og radioproduktion, bortset fra de regionale stationer. Dog har Københavns Radio også sæde i Ørestad, i det såkaldte segment 3. Det er, naturligt nok, den eneste af regionalradioerne, der ligger derude. Og det bør måske også bemærkes, at nogle af dramaproduktionerne på tv fortsat laves i TV-Byen.
Radiohuset bliver hvor det er, men med nye beboere; Det Kongelige Danske Musikkonservatorium skal fremover fylde huset med toner. Det Kongelige Danske Musikkonservatorium har ejet bygningen siden 2001, så DR har lejet sig ind i Radiohuset til udflytningen i DR Byen. Nøglerne blev formelt overdraget til konservatoriet den 1. august 2008. Og den 20. december samme år blev den allersidste DR-koncert afviklet i Radiohusets Koncertsal.
Men selvom DR dermed ikke har sit gamle Studie 1 længere, betyder det ikke, at medievirksomheden mister musikken. DR får en smuk og fremragende sal – og salig Emil Holm vil fortsat puste musikerne i nakken; koncerthuset har nemlig fået adresse på Emil Holms Kanal. Og det største studie – den meget omtalte koncertsal – fik ved udflytningen samme navn som dets bror i det daværende Radiohus havde: Studie 1. Senere er navnet dog ændret til Koncertsalen, og selve foyeren i Koncerthuset har fået navnet Studie 1, hvilket blandt noget af personalet frygtes at give anledning til forvirring, da man på tekniske tegninger m.v. fortsat benytter betegnelsen Studie 1 om den store koncertsal.
Koncerthuset i DR Byen er tegnet af det franske arkitektfirma Ateliers Jean Nouvel og det japanske selskab Nagata Acoustics har sørget for akustikken. Men bortset fra Koncerthuset står Vilhelm Lauritzens tegnestue, traditionen tro, fortsat bag DR's hovedsæde (tegnestuen har stået for den overordnede plan, samt segment 1) – selvom tiderne er skiftet.
Finn Slumstrup: Radiohuset på Frederiksberg. Udgivet af DR, 2004. ISBN 87-7953-759-6
Leif Ahm: En verden i lyd og billeder. Udgivet af Lademann, 1972. ISBN 87-15-08061-7
Per Anker Jensen: En analyse af DR's byggerier fra Stærekassen til DR Byen. Udgivet af BYG-DTU. ISBN 87-7877-209-5

Rådyret (latin: Capreolus capreolus) er Europas mindste hjorteart, den er meget almindelig i det meste af Europa og Lilleasien, også i Danmark. Man har fundet rådyrknogler i Danmark helt tilbage fra for 8.000 år siden. 
Braklægning og skovrejsning har givet råvildtet bedre leveforhold, og det anslås, at der er op imod en halv million rådyr i Danmark i dag. På grund af den større bestand er jagtudbyttet også steget, og der skydes nu over 100.000 stykker råvildt årligt, uden at bestanden falder.
Rådyret trives alle steder hvor der er gode græsningsmuligheder og samtidig mulighed for skjul i form af småskove og krat og er dermed meget tilpasningsdygtigt, selv til vores kulturlandskab i Danmark. At rævebestanden de senere år har været plaget af skab har sikkert medvirket til rådyrets fremgang, da rævene normalt tager omkring 60% af rålammene i en sæson. Kun på enkelte øer findes rådyret ikke. Andre steder – f.eks. på Bornholm – er en bestand blevet genopbygget ved udsætning, efter det blev udryddet på grund af rovdrift. Parringssæsonen er i juli-august. Hannen kaldes en buk, mens hunnen kaldes en rå, de bliver kønsmodne omkring etårsalderen. I det fri kan et rådyr blive omkring 10-12 år, mens det i fangenskab kan blive op til 17 år gammelt.
Rådyret har en kropslængde på 0,9 – 1,3 meter og en vægt på omkring 20-30 kg. Skulderhøjden er 60–90 cm. Halen er meget kort ca. 2,5 – 3,5 cm. Pelsen er rødbrun i sommertiden, men gråner frem mod vinteren. Halepartiet er hvidt og kaldes ”spejlet”. Hannen (bukken) har et lille forgrenet gevir kaldet en opsats med op til 6 ender. Opsatsen falder af hvert år i november, men et nyt gror ud i løbet af vinteren. 
Den nye opsats er omgivet af et blodfyldt lag lodden hud, der forsyner opsatsen med næring under væksten. Hudlaget kaldes ”basten”. I foråret, når opsatsen er udvokset og forbenet, svinder blodkarrene ind og et væskelag under huden dannes, så basten kommer til at sidde løs. Når dette sker medfører det kløe, og bukken gnubber derfor opsatsen mod træer og buske, hvormed laget skrælles af. Det går hårdt ud over træerne, da bark og smågrene rives af i denne proces og er et tydeligt spor efter bukken i skoven. Adfærden kaldes at bukken ”fejer” geviret. Bukken æder den afgnubbede hud. Opsatsen er helt hvid lige efter fejningen men bliver hurtigt mørkere.
Rådyret er en drøvtygger, det veksler mellem at gå og søge føde og at ligge skjult i vegetationen og tygge drøv. Rådyret æder en meget varieret kost af mere end 1000 forskellige plantearter i dens udbredelsesområde. Omkring 54% består af urtelignende planter, mens omkring 25% udgør planteføde fra buske og træer. Den er meget selektiv og æder sjældent det meget fiberholdige græs, men foretrækker, hvis den har mulighed for at vælge, at nippe de mest energiholdige og vandrige dele af urter og løvtræer på deres vej. Rådyrets mave er forholdsvis lille og energiniveauet og fordøjelsen er generelt høj, så dyret må æde ofte, gerne 5 – 11 måltider i døgnet. Rådyr æder gerne urter, løv, skud, knopper og korn, men kan også finde på at skrælle barken af træer eller æde bær og svampe. Andre vækster som f.eks. det meste af ranunkelfamilien, en del grovere græsser og en del krydderurter som f.eks. malurt undgås. Rådyret lever udmærket side om side med udprægede græsædere som f.eks. dådyr og kronhjort, da de ikke konkurrerer om føden. Som mennesket kan rådyret ikke selv danne c-vitamin, men vitaminet må tilføres gennem kosten. 
Vintertiden er barsk for rådyret. Da det er en forholdsvis lille hjorteart, har den brug for energirig føde for at opretholde sit aktivitetsniveau. Vinterens fødeudbud giver ikke den energi dyret normalt har behov for. Rådyret er derfor på en række områder specielt tilpasset vinterens knappe fødeudvalg. Rent adfærdsmæssigt nedsætter rådyret sin aktivitet om vinteren, fra op mod 13 timers aktivitet om sommeren til omkring 8-10 timers aktivitet om vinteren. I de koldeste perioder tilbringer dyret meget tid med at ligge stille i skjul for at spare energi. Den føde dyret kan finde giver ikke engang den energi tilbage som rådyret ville skulle bruge på at finde føden, så det er energimæssigt fornuftigt at bevæge sig så lidt som muligt og i stedet tære på sommerens fedtressourcer. Da rådyrets føde skal være så energirig, er det ikke ualmindeligt at finde rådyr om vinteren, der er døde af sult, selvom de har maven fyldt med mad.
Perioderne med drøvtygning er også forlænget om vinteren, da den mere fiberholdige føde, der er tilgængelig om vinteren kræver længere forarbejdning. En drøvtyggerperiode om vinteren kan strække sig op til halvanden time, mens en drøvtyggerperiode om sommeren typisk varer omkring trekvart time. Ud over adfærdsmæssige tilpasninger sker der også fysiologiske tilpasninger til vinterens fødeknaphed. Rådyrets stofskifte falder, vommens volumen bliver mindre og den opsugende overflade mindskes. Råens forlængede drægtighed sparer på hendes ressourcer om vinteren, hvor føden er knap. De vintergrønne marker har i de senere år gjort vintrene en smule lettere at overleve for rådyrene. 
Rådyret mangler fortænderne i overkæben. Tænderne er erstattet af en forhornet plade, som undermundens tænder passer op i. Når rådyret bider skud og knopper af bliver biddet derfor flosset i kanten. Om vinteren, når der ligger sne kan man tydeligt se specielle ædepladser, hvor rådyrene har skrabet sneen væk, for at komme til vegetationen nedenunder. Rådyrets specialiserede fødevalg gør dem til et skadedyr i de tidlige successionsstadier i en skovs udvikling, hvor de ofte skambider unge træer. 
Rådyret er mest aktivt omkring solopgang og solnedgang, men hvis det ikke forstyrres er det også gerne aktivt om dagen. Små flokke – kaldet spring – af rådyr ses ofte græssende om dagen i kort afstand fra veje og bebyggelse.
 Når rådyret vil hvile, skraber det sig et leje, hvor kviste, blade og anden vegetation fjernes, så dyret ligger på den bare jord. Et sådant leje vidner længe om rådyrets besøg.
Når rådyrene bevæger sig omkring i territoriet følger de et helt bestemt netværk af stier. De ses som små nedtrampede stier i landskabet og kaldes for ”veksler”. Vekslerne følger altid den nemmeste vej igennem et landskab, det snor sig omkring bakker, sten og faldne træstammer. Flere andre dyrearter anvender rådyrenes veksler, der er markeret med duftspor.
Jages rådyret, afsætter det er skræk-duftstof fra en kirtel, der udmunder foroven mellem klovene. Dette duftstof advarer andre rådyr der møder dette duftspor i op til flere dage efter. En flok rådyr på flugt ses tydeligt, da de alle løfter den lille hale og viser det tydelige hvide spejl frem. Det gør det nemmere for det enkelte individ at følge flokken, så de forbliver samlet, selv under en panikagtig flugt.
Råbukken ”fejer” hele sommeren, selvom basten på opsatsen fjernes i løbet af få timers fejning. Dette skyldes at fejningen efterlader tydelige mærker på træer og buske som bukken bruger i sin territorieafmærkning. Den forlængede fejning benævnes derfor territoriefejning. Ved roden af opsatsen sidder en duftkirtel, som afsætter duftmarkeringer, når bukken udviser denne territoriehævdende adfærd. I brunsttiden kan bukken i ophidselse over en påtrængende rival stange og slå opsatsen mod buske og træer. Denne fejning og stangning kan være temmelig voldsom, og man mener det er en overspringshandling bukken foretager for at komme af med et overskud af aggressioner.
I parringstiden kan man være heldig at finde såkaldte hekseringe, der er lavet af rådyr. Det er nedtrampet bevoksning og spor efter rådyrenes parringsleg, hvor råen bevæger sig i ring, fulgt af bukken, gerne rundt om en busk eller en sten.
Dyrene følges om vinteren i store flokke, kaldet "spring" med op til 20 dyr. I foråret hvor bukkene begynder at opretholde deres territorier splittes de store grupper op i mindre.
Rådyrets spor er lille og smalt. Det er ca. 4,5 cm langt og ca. 3 cm bredt. Sporet er jævnt i bunden, da trædepuden fortsætter helt ud i spidsen af kloven. Sporene er lidt udadvendte, og normalt ser man ikke mærker efter biklovene. Skridtlængden er 60–90 cm, og bagfoden sættes normalt i forfodens spor. Forklovene er ofte lidt spredte, mens bagklovene er samlede. Ved flugt, hvor rådyret bevæger sig i galop, ses gerne spor efter biklovene, springlængden er da omkring 2 meter, men kan komme op på det dobbelte. Under flugt kan rådyret springe over forhindringer på op til 2 meters højde.
Rådyrets ekskrementer er 10–14 mm lange og 7–10 mm brede sorte eller mørkebrune og citronformede. Om sommeren afgives de ofte i klynger på dyrenes ædepladser, eller enkeltvis mens dyret går.
Rådyrene parrer sig i august. Det befrugtede æg har et hvilestadium, der varer helt til januar, hvorefter det begynder at udvikle sig. Ved fødslen af et eller to rålam i maj/juni viser rådyret sin tilpasningsevne til forandringer i dets levesteder. I dag fødes rålammene oftest i en kornmark, hvor de tidligere ville være blevet født i et tæt krat eller i en skov. Råen efterlader lammet i op til 19-20 timer i døgnet de første fire uger, så længe det er for lille til at følge hende. Råen kan være op til en kilometer væk og vender kun tilbage til lammet når det skal die. Råens mælk består af omkring 7% fedtstof og 9% protein, hvilket er ca. det dobbelte af god komælk. Lammet selv har ingen lugt, så rovdyr ikke får færten af det, samtidig er lammet godt kamufleret med typiske lyse pletter i den rødbrune pels,. Pletterne ligner solens lyspletter på en skovbund og de får dermed lammet til at smelte sammen med omgivelserne. 
Lammet kender ikke sin mor særligt godt i de første uger, det følger ethvert større væsen, der kommer forbi, når tiden nærmer sig hvor råen skulle dukke op. Selv et menneske, f.eks. en landmand, der tilser sin mark kan uden at ville det lokke et lam frem. Rører man et ”efterladt” lam vil råen sandsynligvis intet have med det at gøre, da det så har en fremmed lugt, og lammet vil dø. Lammet dier ved råen til langt ud på efteråret, og først efter et år skilles de. Råen og lammene bevæger sig indenfor et område på 25 – 50 hektar. Bukkens yngleterritorium er i brunsttiden ca. 1 1/2 gange så stort. Løber et rådyr over vejen kan man ofte regne med at der kommer mindst et lam løbende i hælene på råen. I sensommeren og efteråret bliver rigtigt mange rådyr trafikdræbt. Mange påkørte dyr når dog at slippe ind i bevoksningen selv om de er hårdt såret.
For sommerbukke, hvor jægere får mulighed for at skyde bukke med de store udvoksede opsatser, er jagttiden 16. maj til 15. juli. Bukkejagten foregår altid enten med riffel eller bue.
For alle rådyr er der en yderligere jagttid, der strækker sig fra 1. oktober til 31.januar. 1. oktober er rålammene dog kun ca. 3 måneder gamle og har svært ved, at klare sig uden råen endnu. Derfor hersker der en uskreven regel i Danmark, om ikke at skyde gammelråen i den første del af sæsonen. Denne jagttid kan både foregå med riffel, bue og med haglgevær. Ved brug af haglgevær foregår jagten som regel som driv- eller trykjagt, hvor dyrene skræmmes hen imod jægerne, der står klar til skud.
Tidligere lod man råvildtet hænge længe, men i dag hænger et ungt dyr kun omkring 1 – 2 dage, mens et ældre dyr skal hænge 8-10 dage. Efter partering og fjernelse af indvolde bliver rådyret skåret ud i ryg, kølle og Bove.
Torben W Langer: ’’Naturen i glimt, fra livets kredsløb’’. København 1973. Side 105, 212, 226.
Heinz Sielmann: ’’Dyrebørn og deres eventyrlige verden’’. København 1971. Side 61.
Kristian Hansen, Tommy Dybbro, Michael Stoltze m.fl.: Politikens store naturbog. 1994. Side 190.
Preben Bang og Preben Dahlstrøm: ’’Dyrespor, fra pattedyr og fugle’’. København 1998. Side 77, 108, 111, 192, 218, 223, 241 – 243, 246.
Johnny Lund Jeppesen: ’’Rådyret’’ (Natur og Museum, 29. årgang Nr. 4) Århus 1990.
