
Giro d'Italia 2009 var den 92. udgave af Giro d'Italia, en af cykelsportens Grand Tours. Løbet blev kørt fra 9. til 31. maj 2009, og markerede 100-års-jubilæet for løbets første udgave. Der blev kørt en rute, der startede i Venedig og sluttede i Rom., 22 hold kørte 21 etaper.
Giroen blev kørt på en unik rute gennem Italien, der førte feltet til flere byer, der har haft stor betydning for italiensk cykelsport. Selvom ruten ikke indeholdt nogen kendte stigninger, viste de mange stigninger i løbets anden og tredje uge sig som uventet hårde. 10. og 16. etape blev begge kaldt løbets kongeetaper, da de begge indeholdt flere svære stigninger.
Rytterne protesterede under løbets niende etape, et criterium i Milano. Protesten omhandlede officielt den overordnede sikkerhed i løbet, og blev startet på grund af de livstruende skader, Pedro Horrillo pådrog sig dagen før. Rytterne nægtede at konkurrere på etapen i protest, på nær spurten ved målstregen – en beslutning, der skulle vise sig at være kontroversiel hos organisatører og fans.
Denis Mensjov vandt løbet efter at have taget føringen på 12. etapes lange enkeltstart og forsvaret sig mod angreb fra den nærmeste konkurrent, Danilo Di Luca, på den sidste uges bjergetaper. Di Luca blev toer, 41 sekunder efter vinderen, og vandt maglia ciclamino som vinder af pointkonkurrencen. Efter Giroen blev både han og vinderen af tredjepladsen, Franco Pellizotti, involveret i dopingskandaler, tildelt karantæner og frataget deres resultater.
22 hold startede i Giroen. Disse inkluderede femten ProTour-hold og syv professionelle kontinental-hold. Tre ProTour-hold ønskede ikke at deltage, og blev derfor ikke inviteret: Cofidis, Euskaltel-Euskadi og Française des Jeux. Tilsvarende nægtede organisatørerne oprindeligt at invitere Fuji-Servetto, men ændrede denne beslutning 23. april, hvor de blev inviteret som Giroens 22. og sidste hold. Hvert hold sendte en trup på ni ryttere, så Giroen startede med et felt på 198 ryttere,De 22 hold, der deltog i løbet, var:
Vinderen fra 2008, Alberto Contador, var ikke med på Astana-holdet, idet han valgte ikke at forsvare sin sejr, men holdets trup indeholdt dog Lance Armstrong, en syvfoldig vinder af Tour de France, der for nylig var kommet tilbage fra sin pension. Selvom han var tvivlsom til starten efter styrtet på første etape af Vuelta a Castilla y León, hvor han brækkede kravebenet, annoncerede Armstrong 16. april at han ville køre Giroen, selvom han skulle opereres for sin skade. Silence-Lotto-stjernen Cadel Evans blev oprindeligt annonceret som deltager i Giroen, men kort efter meldte han ud, at han ikke ville køre, og han anklagede RCS Sport (løbets organisatører) for at misbruge hans navn for at promovere begivenheden. Contador og Evans valgte begge at fokusere på Tour de France senere på sæsonen.Mange ryttere blev udnævnt til favoritter, blandt andet Ivan Basso, Levi Leipheimer, Armstrong, Damiano Cunego, Carlos Sastre, Gilberto Simoni, Danilo Di Luca, Marzio Bruseghin, and Denis Mensjov. Før hans kravebensskade blev Armstrong opfattet som den stærkeste favorit, og det blev nævnt, at de tre enkeltstarter – blandt andet en usædvanlig lang midt i løbet – var til hans fordel. Analyser før løbet beskrev, at Armstrong – i sin bedste form – var en rytter, der højst sandsynligt ville drage fordel af så lang en enkeltstart i Giroen.Den tidligere vinder Stefano Garzelli udnævnte Leipheimer som favorit, ligesom mange andre amerikanske medier gjorde det. Armstrong opfattede Basso som favorit da han talte om Giroen i december 2008. Andre medier nævnte også Basso som løbets favorit.Kun få etaper forventedes at slutte med en massespurt, med mindre et udbrud kunne holde hjem. Blandt løbets sprintere kan nævnes Mark Cavendish, Alessandro Petacchi, Allan Davis, Filippo Pozzato, Robert Hunter, Robert Förster, Tyler Farrar, Juan José Haedo og Oscar Gatto.
Den første Giro d'Italia blev kørt i 1909, og 2009-ruten blev designet til at hylde 100-års-jubilæet, selvom afbrydelser på grund af første og anden verdenskrig betød, det kun var den 92. udgave af løbet. I Milano, hvor løbet i flere år havde sluttet, lå et ti omgange langt criterium på samme rundstrækning, hvor den første Giro d'Italia startede. Alle byder, der var vært for en etapestart eller -afslutning blev besøgt i 2009 – undtagen Genova, selvom Arenzano (i Genova-provinsen) var vært for 11. etapes afslutning. 11. etape gik også over Passo del Turchino, en stigning der bruges hvert år i klassikeren Milano-Sanremo.Tiende etape blev designet til at ligne 17. etape af Giro d'Italia 1949, der blev vundet af den italienske cykellegende Fausto Coppi på hans vej til den samlede sejr. Den rute indeholdt oprindeligt Col d'Izoard, en stigning i Frankrig der flere gange har været med i Tour de France. Organisatørerne blev dog nødt til at ændre denne etape til kun at dække den italienske side af Alperne uden et besøg i Frankrig, da der var betænkeligheder ved tilgængeligheden af radiokommunikation i området. Desuden var der risiko for jordskred på vejene. Etapen blev efterfølgende længere end oprindeligt planlagt, med en ekstra kortere stigning. 10. og 16. etape, hvoraf den sidste gik over Monte Petrano og to andre kategori 1-stigninger, blev begge kaldt løbets kongeetaper.Ruten modtog en lille mængde kritik for ikke at indeholde nogen kendte og specielt svære stigninger som Passo del Mortirolo eller Monte Zoncolan, for i stedet at have etaper med flere blødere stigninger. Løbsdirektør Angelo Zomegnan besvarede kritikken med ordene "Jeg vil ikke følge den filosofi, der siger, at udvælgelsen af stigninger skal afgøres af deres navne."De 21 etaper af Giro d'Italia 2009 blev inddelt i fem kategorier: en holdtidskørsel, syv flade etaper, fire kuperede etaper, syv bjergetaper og to enkeltstarter. Etapens type kombineret med vinderens gennemsnitsfart afgjorde, hvor lang tid hver rytter blev tilladt at slutte etapen senere end vinderen for ikke at blive elimineret fra løbet.
Giroen begyndte med en holdtidskørsel i , a sandbanke i byen Venedig. Holdenes startrækkefølge afgjordes ved lodtrækning. Team Columbia-High Road, det første hold på ruten, vandt etapen, og gav deres stjernesprinter Mark Cavendish den første maglia rosa, løbets førertrøje. Cavendish blev slået i en sprintafslutning dagen efter af italienske Alessandro Petacchi, der kørte for L.P.R. Brakes-Farnese Vini-holdet. Petacchi blev den næste til at bære den lyserøde trøje, da han vandt 3. etapes sprint i Valdobbiadene. Cavendish vandt senere tre etaper med samlet start, men Team Columbia-High Road's succes var ikke begrænset til Cavendish's sejre eller holdtidskørslen, da Edvald Boasson Hagen og Kanstantsin Siutsou også vandt en etape hver.
De første to høje bjergetaper i Giroen afslørede, hvem der kunne komme i betragtning til den samlede sejr. Danilo Di Luca fra L.P.R. Brakes-Farnese Vini vandt 4. etape og placerede sig selv bare to sekunder fra førertrøjen. Den næste dag tog han trøjen, da han blev toer efter etapevinderen Denis Mensjov på Alpe di Siusi, hvor en favoritgruppe bestående af Mensjov, Di Luca og andre, der havde klaret sig godt på stigningen og i den samlede stilling, begyndte at tegne sig.Mensjov var femmer i det samlede klassement efter Alpe di Siusi, men var steget til andenpladsen før 12. etape, den meget lange og kuperede enkeltstart i Cinque Terre. Her tog han en overbevisende sejr; kun Levi Leipheimer sluttede inden for et minut af Mensjovs vindertid. Di Luca var næsten to minutter langsommere end Mensjov og sluttede som nummer seks på etapen, hvilket sendte ham ned på løbets andenplads, mens Mensjov tog føringen. Di Luca prøvede flere gange at sætte Mensjov i de resterende bjergetaper for at indhente den tabte tid, der aldrig var mere end et minut. De to ryttere sprintede om tidsbonusser på 16. og 17. etapes målstreg, så vel som en indlagt spurt på 20. etape. Mensjov var konsistent hurtigere end Di Luca i disse spurter, og hans overlegne enkeltstartsevner viste sig afgørende på den sidste etape, så Mensjov kunne kalde sig Giro-vinder, på trods af et dramatisk styrt på etapens sidste kilometer.Stefano Garzelli vandt bjergkonkurrencen, idet han vandt mange point på de etaper, der sluttede på toppen af stigninger, ligesom han også modtog point efter et kort udbrud på 10. etape. Pointkonkurrencen blev vundet af Di Luca, da han sluttede i top-ti på otte af etaperne. Ungomdskonkurrencen blev vundet af Kevin Seeldraeyers, der holdt føringen efter at Thomas Lövkvist tabte næsten 25 minutter på 16. etape. Lövkvist havde blot en dag tidligere ført ungdomskonkurrencen, og tidligere også det samlede klassement.Der opstod kontrovers omkring criterium-løbet med ti omgange i Milano på løbets 9. etape, idet rytterne valgte at protestere over hvad de så som usikre løbsforhold på denne og den foregående etape. Den oplagte årsag til protesten var Rabobank-rytteren Pedro Horrillos ulykke på 8. etape; Horrillo brækkede flere knogler og fik skader i hovedet efter at have styrtet ud over en barrikade i vejsiden da han kørte ned af Culmine di San Pietro. Horrillo faldt mere end 60 meter, og døde næsten af sine skader. Efter at have brugt fem uger på hospitaler i Italien og hans hjemland Spanien, kom Horrillo sig over sine skader, selvom dagen på Culmine di San Pietro var hans sidste som professionel cykelrytter, da han trak sig tilbage før 2010-sæsonen.Protesten betød først, at kun criterium-løbet blev neutraliseret - altså at løbsdirektøren accepterede, at alle ryttere skulle have samme tid som vinderen, uanset hvornår de faktisk krydsede mållinjen. Efter rytterne havde kørt en omgang på banen, besluttede de i stedet slet ikke at konkurrere på etapen, og de kørte de første seks omgange 20 km/t langsommere end de tidligere etaper. Efter fire omgange stoppede de helt op, mens Di Luca talte til den oprørte tilskuermængde for at forklare situationen. Etapens resultater talte ikke, og der blev ikke kørt aggressivt indtil den afsluttende spurt. Sammen med Di Luca talte Lance Armstrong som feltets hovedtaler denne dag. Selvom protesten blev kaldt "enstemmig" af nogen, sagde nogen ryttere – blandt andet Filippo Pozzato, der selv havde skader efter et styrt der senere fik ham til at forlade løbet – at feltet havde været for hastig i sin beslutning, og at det skulle have været gjort før etapen overhovedet begyndte. Armstrong undskyldte til tilhængerne for den effekt, protesten havde på det, der skulle have været en stor begivenhed, men han pointerede også, at det var den rette beslutning for feltet.
Successen på etaperne var begrænset til få hold. Selvom der var næsten lige så mange etaper (21) som hold i løbet (22), endte kun otte hold med etapesejre. Seks forskellige ryttere vandt flere etaper – Cavendish, Petacchi, Mensjov, Di Luca, Carlos Sastre og Michele Scarponi. Sastres, Scarponis og Cavendish's holdkammerater vandt også etaper; vinderne af 14. (Simon Gerrans) og 21. etape (Ignatas Konovalovas), kom fra Sastres Cervélo TestTeam, og Scarponis holdkammerat Leonardo Bertagnolli vandt 15. etape. De eneste hold, der kun vandt én etape var Liquigas medFranco Pellizotti på 17. etape, og Silence-Lotto med klassikerspecialisten Philippe Gilbert tre dage senere på en etape, der lignede en klassiker. Pellizotti endte også som treer samlet. Med sejre til Quick Steps Seeldraeyers i ungdomskonkurrencen, Garzelli fra Acqua & Sapone i bjergkonkurrencen og Astana Pro Team i Trofeo Fast Team-rangeringn, vandt 11 hold – halvdelen af de hold, der stillede op – signifikante sejre i løbet.
Omkring to måneder efter løbet, blev det 22. juli offentliggjort, at den samlede toer og vinderen af pointkonkurrencen, Di Luca, havde afgivet to positive prøver for continuous erythropoietin receptor activator (CERA, der er afledt af erythropoietin) 20. og 28. maj, før Cinque Terre-enkeltstarten og Vesus-etapen i løbets sidste uge. Han blev midlertidigt udelukket med øjeblikket virkning af Union Cycliste Internationale (UCI) Det blev annonceret 8. august, at analysen af B-prøverne fra disse kontroller bekræftede de oprindelige resultater, hvilket gjorde det sandsynligt, at Di Luca ville blive frataget nogen eller alle sine resultater fra løbet. L.P.R. Brakes-Farnese Vini fyrede ham 13. august. Di Luca fastholdt til at starte med sin uskyld, og udtalte, at laboratoriet, der havde håndteret hans prøver, konspirerede mod ham. En periode med juridisk tovtrækkeri mellem Di Luca og Italiens Olympiske Komité (CONI) fulgte. CONI anmodede deres anti-dopingsystem (TNA) om at suspendere Di Luca i tre år – mens to år er den normale udelukkelsesperiode, krævede CONI et tredje år for tilbagefald, stammende fra Di Lucas tidligere dopingskandale to år tidligere. Han blev tildelt en to-årig udelukkelse med tilbagevirkende kraft fra juli 2009, og han indikerede, at han ville appellere dommen til Court of Arbitration for Sport. I oktober 2010 fjernede CONI Di Lucas karantæne, idet han havde samarbejdet med flere igangværende doping-efterforskninger, selvom hans resultater blev fjernet fra de officielle historiebøger. Han underskrev en kontrakt med Team Katusha 10. januar 2011, og antydede, at han ville vende tilbage til Giroen i 2011 for at støtte Katusha-kaptajnen Joaquim Rodríguez.Fem dage før starten på Giro d'Italia 2010, blev vinderen af tredjepladsen fra 2009, Pellizotti, fældet af UCI's biologiske pas på grund af unormale blodværdier. Han blev fjernet fra holdets startliste til Giroen og midlertidigt udelukket. UCI bad CONI åbne en disciplinærsag mod ham, der dog ikke fik noget resultat før 2010-sæsonen var slut. TNA rensede ham for anklagerne 21. oktober og erklærede, at han frit kunne køre cykelløb. På det tidspunkt havde Liquigas-holdet en intention om at give ham en kontrakt. I januar 2011 besluttede UCI at appellere hans sag til CAS. Høringen blev afholdt i marts, og Pellizotti bad om en hurtig afgørelse, da han havde planer om at køre for Movistar Team i Tirreno-Adriatico 2011, hvis han blev frikendt. Retten nåede en afgørelse efter fem dage, og valgte at følge UCI's appel og give Pellizotti en to-årig karantæne, samtidig med at de fratog ham alle hans resultater fra Giroen og Tour de France 2009. Efterfølgende annoncerede Pellizotti, at han ville stoppe med cykling.
Under Giro d'Italia 2009 blev der uddelt fire trøjer. Til det samlede klassement, der udregnes ved at lægge hver rytters sluttid på hver etape sammen, og indregne tidsbonusser til de tre første på etapen på landevejsetaperne. Den førende rytter modtog en lyserød trøje. Dette klassement anses som det vigtigste i Giroen, og vinderen erklæres vinder af Giroen.Derudover var der en pointkonkurrence, hvor den førende rytter bar en lilla trøje. I pointkonkurrencen fik rytterne point for at slutte i top-15 på en etape. Etapesejren gav 25 point, andenpladsen 20, tredjepladsen 16, fjerdepladsen 14, femtepladsen 12, sjettepladsen 10 og derefter et point færre for hver placering til femtepladsen, der gav ét point. Derudover kunne der optjenes point i indlagte pointspurter.Desuden var der en bjergkonkurrence, der gav den førende rytter en grøn trøje. I bjergkonkurrencen gav det point, når en rytter nåede toppen af en stigning før andre ryttere. Hver stigning var kategoriseret som en første, anden eller tredje kategori, hvor de højere kategoriserede stigninger gav flere point. Giroens højeste punkt (kaldet Cima Coppi), der i 2009 var Sestrière på 10. etape, gav flere point en de andre stigninger i første kategori.Den fjerde trøje repræsenterede ungdomskonkurrencen, der gav en hvid trøje. Denne stilling afgjordes på samme måde som det samlede klassement, men kun ryttere førdt efter 1. januar 1984 var kvalificerede til konkurrencen.Der var også to konkurrencer for hold. Den første var Trofeo Fast Team. I dette klassement blev de tre bedste ryttere på hvert holds tider lagt sammen; det førende hold var det hold med den laveste samlede tid. The Trofeo Super Team var en hold-pointkonkurrence, hvor de 20 bedst placerede ryttere på hver etape tjente point (20 for førstepladsen, 19 for andenpladsen og så fremdeles, indtil 20. pladsen der gav et enkelt point) til deres hold.Rækkerne i den følgende tabel svarer til de trøjer, der blev uddelt efter etapens afslutning.
Ud over de primære klassementer, indeholdt Giroen også andre, mindre kendte klassementer, hvor de førende ryttere ikke modtog en speciel trøje. Disse klassementer var baseret på point optjent gennem løbets tre uger. Alle de normale etaper havde en indlagt spurt, Traguardo Volante, eller T.V. Traguardo Volante gav bonussekunder til den samlede stilling og point til pointkonkurrencen, men også point til T.V.-klassementet. Denne præmie var under tidligere udgaver af Giroen kendt som "Intergiro" og "Expo Milano 2015"-klassementet. Den blev vundet af italieneren Giovanni Visconti fra ISD.Blandt andre præmier kan nævnes angrebskonkurrencen, der var en blanding af point opnået for placeringer ved indlagte spurter, stigninger og etapeafslutninger. Bjergkonkurrencens vinder Stefano Garzelli vandt denne kategori. Azzurri d'Italia-klassementet var baseret på den rækkefølge, rytterne kom i mål på, men der blev kun givet point til de tre bedste på hver etape. Denne konkurrence blev vundet af Danilo Di Luca, der også vandt den normale pointkonkurrence. Derudover var der Trofeo Fuga Cervelo, der blev givet til ryttere, der deltog i udbrud. Hver rytter i et udbrud, der bestod af 10 eller færre ryttere, fik et point for hver kilometer, udbruddet holdt. Quick Steps Mauro Facci vandt denne konkurrence. Holdene blev givet strafpoint for mindre tekniske overtrædelser. Silence-Lotto og Quick Step var de bedste til at undgå straffe, og de delte dermed sejren i Fair Play-klassementet.
Giroen var en af de 24 begivenheder fordelt på sæsonen, der gav point til UCI-verdensrangeringen 2009. Der blev givet point til de tyve bedste i klassementet, og til de fem bedste på hver etape.

En gletsjer (af fransk oprindelse via tysk, tidligere stavet gletscher) eller en isbræ (islandsk: (skrið)jökull hvoraf også dansk jøkel, fransk og engelsk glacier, svensk glaciär, norsk: bre, isbre, jøkul eller jøkel) er en større ismasse i bevægelse. Den sne, der falder oven for den højde, som kaldes snelinjen, afsmelter kun delvist, og man kunne forvente, at der på den måde efterhånden måtte ophobes mere og mere sne oven for snelinjen. Dette modvirkes af gletsjerne. Når den evige sne samles til større masser, omdannes den nederste del til is, og denne is vil glide ned ad alle skråninger betinget af trykket fra ismassen samt tyngdekraften. Bevægelsen går meget langsomt, men efterhånden når isen dog ned i så milde egne, at den smelter. Denne nedadglidende is kaldes en gletsjer. Gletsjerne danner afløb for de store, vedvarende snemasser, og der er altså en vis ligevægtstilstand mellem den faldende sne, som øger mængden af vedvarende snedække, og de gletsjere, som formindsker den. Klimaændringer kan forrykke denne ligevægtstilstand, og derfor er gletsjere vigtige indikatorer for klimaændringer, herunder den nutidige globale opvarmning.
Sne og is er vand i fast form og indgår i vandets kredsløb. Sne er en form for nedbør. Hvor det årlige snefald er så stort, at sneen ikke når at smelte væk i løbet af sommeren, vil noget af sneen blive liggende. Grænsen for de områder, hvor sneen bliver liggende, og hvor den smelter væk, kaldes snelinjen. Grænsen er dog ikke helt skarp, men har en vis bredde beroende på landskabets form og mikroklima.Nyfalden sne er let og luftig, med en massefylde på 50-70 kg/m3. Når sneen har ligget en tid, vil den synke sammen af sig selv og blive tættere og tungere, også selv om det ikke bliver tøvejr. Samtidig forandrer den udseende, idet den lidt efter lidt går over til at være sammensat af små iskrystaller, der kan være af størrelse som et knappenålshoved eller så. Sne, der har ligget i mere end et år uden at smelte, kaldes firn og kendetegnes ved, at sneen har været igennem en vis omkrystallisering, idet de større iskrystaller vil vokse. Firnen er derfor grovere end nyfalden sne, og samtidig vil kanterne blive brækket af således, at snekorn i firn har en mere afrundet form. Firns massefylde ligger omkring 400 kg/m3.Hvis sneen ikke smelter væk men bliver liggende, dannes et vedvarende snedække, som vil vokse som følge af nye snefald (pålejring) oven på den ældre sne, som derved presses yderligere sammen. Denne sammenpressede sne kaldes firn, og grænsen for hvor denne proces finder sted, kaldes firnlinjen. I takt med, at sneen hober sig op og presses sammen, vil vægten af og trykket fra den overliggende sne bevirke, at de isolerede krystaller et stykke nede i snemassen efterhånden forvandles til en fast ismasse. Mens sneen i nyfalden form er luftig, vil sammenpresningen af de dybere del bevirke, at en del af luften ikke længere kan slippe væk men bliver lukket inde i isen som luftbobler. Selv om der kan indtræde mindre perioder med tøvejr, vil disse perioder kun bidrage til at fremme processen.Når mængden af ophobet og omdannet sne og is er blevet tilstrækkelig stor, vil den som følge af tyngdekraften og sin egen vægt og under hensyn til terrænet begynde at bevæge sig. Når det indtræffer, taler man om en gletsjer. Isen fra de højere liggende områder vil glide nedover. I denne bevægelse vil den tage hensyn til terrænets udformning og følge lavninger på samme måde, som rindende vand følger de laveste områder i jordens overflade. Det betyder, at hvis der findes dalstrøg og lavninger længere nede, vil disse blive fyldt med is i form af gletsjere, der undertiden nærmest kan fremtræde som store meget langsomt flydende isfloder og ligge i bugtninger endog adskillige km frem gennem dem. En medvirkende grund hertil er, at gletsjerisen vil være bedre til at tilbagekaste sollyset og derfor også være mere modstandsdygtig mod opvarmning og afsmeltning af isen end omgivelserne.
Mens bræerne på Antarktis er omkring 30 millioner år gamle, er bræer i bjergene yngre. De fleste stammer fra den sidste istidsperiode, der begyndte for omkring 2,5 millioner år siden, eller fra sidste istid, som begyndte for omkring 100.000 år siden og først tog slut for omkring 12.000 år siden. Nogle er kommet til så nylig som i den lille istid, dvs. mellem 1350 og 1850, hvor gletsjerne i Schweiz voksede så kraftigt, at landsbyer måtte fraflyttes. Men efter 1850 har gletsjerne trukket sig tilbage over hele kloden, med enkelte variationer fra år til år. Der er dog store lokale variationer; fx har Folgefonna i Norge skiftevis krympet og vokset betydeligt sytten gange de sidste 5.000 år. Nedsmeltningen af Folgefonna var pr 2016 langt mindre end under den betydelige tøning i tyveårsperioden 1935-55.
En gletsjer kan siges at bestå af to dele: i den ene (øvre) del sker der en nettopålejring af ismateriale, i den anden (nedre) del sker der en nettoafståelse af ismateriale. Den indbyrdes skillelinje mellem disse to områder kaldes som nævnt firnlinjen.
dannelse af tilført is, opstået ved frysning af regn og slud eller ved genfrysning af smeltevand og vandvædet sne,
tab ved sneskred og islaviner.Fordelingen af tilvækst- og tabsprocesser er som omtalt ikke ens i hele en gletsjers udstrækning, og medvirkende til at holde en snetunge i indre ligevægt er de bevægelser, der sker i den. 
Årsagen til glidningsbevægelsen i gletsjerisen er, at iskrystallerne orienteres således, at iskrystallernes akse bliver parallel, og at det dermed bliver muligt for iskrystallerne at glide hen over hinanden. Men skelner i denne sammenhæng mellem to former for glidning:
isen kan glide plastisk, det vil sige, at de forskellige lag i isen glider med uens hastighed.Mens blokglidning forekommer i arktiske områder, vil plastisk flydning være det almindelige i alpine områder.
Årsagen til isbevægelsen i en gletsjer er såkaldt plastisk deformation, hvorved der sker:
omkrystallisering, overvejende ved at større iskrystaller vokser på bekostning af mindre iskrystaller,
iskrystallernes glidning i forhold til hinanden.Forholdet mellem den plastiske deformation og ismassens glidning hen over undergrunden afhænger dels af gletsjerbundens form, dels af temperaturen. I kolde gletsjere vil gletsjerbunden være frosset fast til undergrunden. I tempererede gletsjere vil bundtemperaturen derimod være nær tryk-smeltepunktet, og glidning bliver mulig. Gletsjerbevægelsen er størst om vinteren i de områder, hvor pålejring sker, mens bevægelsen i den nedre del af gletsjertungen er størst om sommeren, sandsynligvis på grund af nedsivende smeltevand.
Gletsjere bevæger sig som regel ikke ens i deres længde- og tværprofil. Undersøgelser viser, at i en normal gletsjer vil i tværprofil isbevægelsens hastighed vokse fra gletsjersiden ind mod gletsjermidten, og fra bunden af gletsjeren (hvor isen kan være nærmest helt stillestående) op mod toppen. Undersøgelser har vist, at isen i midten af gletsjeren vil bevæge sig 5-10 gange hurtigere end i gletsjerens randområder. Ligeledes har en undersøgelse af South Crillon Gletsjeren i Alaska vist, at hastigheden er omtrent 4 gange større om dagen end om natten. I længdesnittet vil hastigheden ofte være størst i de øvre dele, hvor der sker pålejring af sne, og hastigheden vil aftage frem mod gletsjers front eller forende i den del, hvor der sker en nettoafsmeltning af is. I visse gletsjere, således Jakobshavn Isbræ og Rink Gletsjer på Grønland, er der derimod tale om en ens bevægelse i hele istungens tværprofil.Gletsjere kan bevæge sig med vidt forskellig hastighed. Den største hastighed, man har iagttaget, er hos en grønlandsk gletsjer, 37,8 m i et døgn (Upernaviks gletsjer, i august 1886). Jakobshavn Isbræ bevæger sig med en hastighed på over 20 m i døgnet. Middelhastigheden af Schweiz' større gletsjere opgives til 40—100 m om året. De laplandske gletsjere bevæger sig 10-40 m om året.
k og n er konstanter. Konstanten n afhænger af isens renhed og ligger mellem 1,5 og 3,9 (gennemsnit 2,5), mens k er en konstant afhængig af temperaturen, der aftager hastigt jo koldere, det er: ved 0 °C er k = 0,17, ved −13 °C er k = 0,0017. Som man vil forstå, indebærer dette, at jo koldere isen er, desto langsommere deformeres den.Hvis isen flyder hurtigere på visse strækninger end andre, vil det bevirke dels en formindsket lagtykkelse, dels dannelsen af såkaldte gletsjerspalter, der som regel bliver indtil 35 m dybe. Spalternes forekomst vil til dels bero på undergrundens overflade. I reglen vil gletsjerspalterne efter nogen tid lukke igen på grund af isens bevægelse, men nye spalter vil kunne dannes de samme steder igen. Om vinteren kan gletsjerspalterne blive dækkede af sne i en "snebro" og derved blive usynlige for den, der befinder sig på gletsjeren.
Om sommeren vil tøvejr bevirke, at der dannes en vis mængde smeltevand på gletsjerens overflade. Som følge af, at gletsjeren i kraft af indre spændinger vil danne større og mindre sprækker, vil vandet løbe ned i disse. Derved bliver gletsjeren gennemvædet af smeltevand, og dens temperatur bliver omkring 0 °C helt igennem. Om vinteren vil kulden derimod, på grund af isens ringe varmeledningsevne, ikke trænge ret langt ind i gletsjerens indre. Man kan endda iagttage, at der strømmer vand fra gletsjere selv i den kolde årstid, det vil sige, at der aldrig sker en fuldstændig frysning gennem hele ismassen. 
Isens egenskaber varierer adskilligt med temperaturen. Ved −50° kan den næppe files; ved −15 °C til −20 °C, altså vel at mærke når ikke alene luften har denne temperatur, men også selve isen er afkølet så lavt, kan man ikke benytte skøjter på glat is; da skøjtejernet angriber isen så lidt, at de glider lige let til siden som i længderetningen. Mellem −10° og 0° lader is sig derimod let skære med kniv, og hen imod 0 °C er den til en vis grad at betegne som blød. Dertil er den sandsynligvis noget bøjelig over for langsomt og vedvarende virkende kræfter, samtidig med at den er ganske sprød over for et pludseligt stød.En anden bemærkelsesværdig egenskab, som is har, når den befinder sig under smeltning, er den såkaldte sammenfrysningsevne (eller regelationen). Det er den evne, at to tøende isstykker, som trykkes mod hinanden, har tendens til at fryse sammen. Sammenfrysningen hænger sammen med isens krystallinske beskaffenhed. Disse egenskaber hos isen kan bidrage til at forklare, hvorledes gletsjere bevæger sig. På grund af gletsjeres store masser er isen i dem indvendig, navnlig i større dybder, under et stærkt tryk, og dette forøger delenes formbarhed. Hertil kommer, at gletsjerisen er fyldt af et utal af små spalter, hvorved den opdeles i småstykker (gletsjerkorn). Disse forskydes under presningen mod hverandre, men fryser tillige på grund af sammenfrysningsevnen altid til på berøringspunkterne, mens nye spalter dannes. Denne indre proces med knusning og genfrysning foregår vedvarende og uafbrudt.Gletsjerfronten ligger ikke altid på samme sted i dalen. I perioder med større pålejring end afsmeltning, vil fronten rykke frem. I perioder, hvor afsmeltningen er større end pålejringen, vil fronten rykke tilbage. Det betyder, at der som regel sker en svag fremrykning om vinteren og en tilsvarende tilbagerykning om sommeren, men desuden kan der konstateres en længerevarende variation, som skyldes ændringer i jordklodens klima. De fleste gletsjere er gennem de seneste 100-200 år blevet mærkbart mindre.(ref fra intro)
Når gletsjere bevæger sig, vil de også påvirke det materiale, der findes under og langs siderne af gletsjeren. Herfra vil jord og sten blive trukket med og båret frem af ismassen. Når gletsjeren rykker frem, vil den presse jord og sten fra underlaget opad og langs gletsjerranden vil jord og sten kunne blive transporteret med, ligesom sten kan falde ned fra dalsiderne. Når dette materiale er blevet lejret ind i gletsjerisen, vil det blive transporteret med, når isen bevæger sig. Når stenene og materialet efterhånden er nået frem til gletsjerfronten, vil det kunne aflejres foran denne og ophobes der i masser; de dannelser, som derved skabes, kaldes moræner, og kan undertiden være temmelig store. Ofte ligger en sådan moræne som en sammenhængende vold af materiale for enden af gletsjeren. Tromøy og Jomfruland på den norske sydkyst er typiske eksempler på en sådan endemoræne. (Denne er fra yngre dryas for 11.500-12.800 år siden.) Sten, som føres frem mellem isen og et underliggende fjeld, vil kunne skure mod dette  og derved slibe alle ujævnheder væk. Gletsjeren graver sig stadig dybere ned (gletsjererosion). Undertiden vil sten i gletsjeren skure mod sten og grundfjeld under gletsjeren og skabe furer, de såkaldte skurestriber eller skuringsmærker.Det må bemærkes, at materialetransporten sker kun i én retning: fremad. Når gletsjerfronten smelter tilbage, vil det materiale, som gletsjeren har transporteret med, aflejres på det sted, det befinder sig på afsmeltningstidspunktet.
Som nævnt er en gletsjer aldrig gennemfrossen men vil altid indeholde en vis mængde smeltevand. Dette smeltevand vil gennem revner og sprækker i isen søge nedad mod gletsjerens bund og ofte blivet samlet i subglaciale søer og smeltevandsfloder langs bunden af gletsjeren. Herfra vil det strømme videre fremad og nedad til gletsjerfronten, hvor det gennem en såkaldt gletsjerport strømmer ud foran isfronten og breder sig over det foran liggende område, hvor det vil aflejre medbragt materiale som smeltevandsaflejringer.
Kendetegnende ved smeltevandsfloder, som strømmer fra gletsjere, er, at de består af gråt, leret vand, ligesom den er opfyldt af stenstøv, der stammer fra stenenes skuring under isen. I perioder, hvor der kun er lidt vand i gletsjerporten, er det muligt at gå et stykke ind i smeltevandstunnelen og her beundre den prægtige blålige farve, isen viser i gennemfaldende lys.Gletsjere i reglen er fulde af sprækker og spalter, som udvides ved tøning, og de danner ofte, især i nærheden af gletsjerfronten, hvor optøning vil være mest udtalt, åbne kløfter. Om sommeren vil der dannes små strømme af smeltevand ovenpå isen. Disse vil som regel efterhånden forsvinde ned i en sprække, hvis sider de har udhulet, så de falder ned som i et cylindrisk rør. Et sådant rør kaldes en gletsjermølle, da vandets buldren deri kan minde om et møllehjuls klapren.Nedfaldne sten er almindelige på gletsjere, navnlig langs deres sider. Store sten beskytter underlaget mod solstrålerne således, at tøningen sker langsommere end i omgivelsen. Som følge heraf vil sådanne sten komme til at hvile på en sokkel af is og således danne, hvad man kalder et gletsjerbord.
alpine dalgletsjere er gletsjere, som fra et højere liggende område strækker sig ned i en dal;
hængende sidegletsjere, også kaldet dalvægsgletsjere, dækker siden af en fjelddal og kan opfattes som en rest fra en tidligere tid, hvor hovedgletsjeren havde en større udbredelse;
piedmont-gletsjere er gletsjere, som på deres nedre del breder sig over et lavland.Foruden de store gletsjere, der skrider langt ned i dalene, træffer man undertiden de såkaldte hængegletsjere, der altid er små, og næsten helt holder sig til sneregionen; de ligger oftest i meget stejlt skrånende render i den øverste dalvæg, og står ikke altid i forbindelse med en firn, men kan få deres materiale ved lavineskred fra højere liggende egne.
Forudsætningen for, at gletsjere kan dannes, er, at pålejring af is overvejende overstiger afsmeltning. Denne forudsætning kan opfyldes i to slags områder:
i højereliggende tempererede områder som fx Alperne og Himalaya, hvor temperaturen aldrig bliver så høj og varmeperioden så lang, at afsmeltning overstiger pålejring.De mest markante gletsjere findes i de polare egne, fx Grønlands gletsjere. Undersøgelsen af disse startede allerede i det 19. århundrede og fortsatte gennem hele det 20. århundrede. Lidt specielt bør det nævnes, at Rink har eftervist, hvorledes isbjergene dannes i de såkaldte isfjorde, dvs. fjorde, hvori store gletsjere kælver. Både Spitsbergen og Alaskas gletsjere udviklede sig til turistmål allerede omkring 1. verdenskrig. Islands gletsjere er kendt for de såkaldte jøkelløb: når et vulkanudbrud finder sted under isen, vil en kraftig og pludselig smeltning finde sted, så der opstår smeltevandsstrømme, "jøkelløb", som river ismasser, grus og sand med sig som en grød. 
Jostedalsbræen i Norge er den største isbræ på det europæiske fastland. I Norge hører ellers Buarbræen i Folgefonna og Bøyumbræen  i Sogn og Fjordane til de mest besøgte gletsjere. Blandt Alpernes gletsjere er den store Aletsch-gletsjer den største, 24 km lang. Meget besøgt har været den temmelig uanselige Grindelwald-gletsjer. Også Kaukasus og Himalaya har anseelige gletsjere.De volumenmæssigt største gletsjere i Nordeuropa er Vatnajökull, der dækker 8 % af Islands landmasse,  og Austfonna på Svalbard; begge dækker omkring 8.100 km².Den grønlandske Jakobshavn Isbræ ved Ilulissat tiltrak sig i løbet af 2000'erne international opmærksomhed som symbol på global opvarmning, specielt efter afholdelsen af Konferencen om Det Arktiske Ocean nær gletsjeren i 2008.
P.D. Baird, R.P. Sharp: "Glaciology" (Arctic, bind. 7, nr. 3 og 4, 1954; s. 141-152
Børge Fristrup: "Hvad ved vi om indlandsisen?" (Tidsskriftet Grønland 1963. Nr. 2).
Børge Fristrup: "Studies of Four Glaciers in Greenland" (Geografisk Tidsskrift, Bind 59; 1960) (engelsk)
Børge Fristrup: "Klimatologi og glaciologi" (i: Arne Nørrevang, Torben J. Meyer og Steffen Christensen (red.): Danmarks Natur bind 10: Grønland og Færøerne; Politikens Forlag 1971; ISBN 87-567-1497-1, s. 131-176)
Bent Hasholt: "Kortlægning af Mitdluagkat Gletscheren og nogle hydro-glaciologiske observationer" (Geografisk Tidsskrift, Bind 86; 1986)
Bent Hasholt: "Massbalance studies of the Mitdluagkat Glacier, Eastern Greenland" (Geografisk Tidsskrift, Bind 88; 1988) (engelsk)
Ole Humlum: "Rock glacier types on Disko, Central West Greenland" (Geografisk Tidsskrift, Bind 82; 1982) (engelsk)
A. Kiilerich: "Ny Maaling af Moltkes Gletsjer" (Geografisk Tidsskrift, Bind 32; 1929)
Johannes Krüger: "Glacialmorfologi"; Københavns Universitets Geografiske Centralinstitut 1980
Hans Valeur Larsen: "Runoff studies from the Mitdluagkat Gletcher in SE-Greenland during the late summer 1958" (Geografisk Tidsskrift, Bind 58; 1959) (engelsk)
J.P.J. Ravn: Salmonsens Konversationsleksikon, 2. udgave (1919), bind IX, s. 791-793; opslag: Gletscher
Hinrich Rink: "Om Indlandsisen og om Frembringelsen af de svømmende Isfjælde (efter de seneste Iagttagelser)" (Geografisk Tidsskrift, Bind 1; 1877)
Robert P. Sharp: "Glaciers in the Arctic" (Arctic, bind. 9, nr. 1 og 2, 1956; s. 78-117) (engelsk)
Michael A. Summerfield (1991): Global Geomorphology. Longman Scientific & Technical, 537 sider, ISBN 0-582-30156-4 (Kapitel 11: Glacial processes and landforms, s. 261-292) (engelsk)
Thorvaldur Thoroddsen: "Islands Jøkler i Fortid og Nutid" (Geografisk Tidsskrift, Bind 11; 1891)

Globalisering er betegnelsen for en voksende kulturel og økonomisk udveksling mellem verdens forskellige lande, især i form af varer og produkter, mennesker, penge, information, og tanker og ideer. Teknologiske fremskridt inden for transport (fx damplokomotivet, dampskibet, og senere jetmotoren og containerskibet) og kommunikation (fx telegrafen, telefonen og senere internettet og mobiltelefonen) har gennem tiden været stærke drivkræfter bag globalisering, idet de har øget den indbyrdes afhængighed og sammenhæng mellem forskellige landes økonomiske og kulturelle forhold.I de første årtier af det 21. århundrede er følgerne af globalisering blevet mærkbare næsten overalt i verden, og holdningerne til globalisering er stærkt delte. Tilhængerne mener, mere globalisering vil føre til bedre økonomiske og sociale forhold i store dele af verden, mens modstanderne omvendt mener, mere globalisering vil forringe mange menneskers sociale forhold og skabe mere ulighed, samt gå ud over både kultur og natur.
Ordet globalisering (fra latin globus: 'kugle') er brugt fra slutningen af 1800-tallet i snævre betydninger i sociologiske og uddannelsesmæssige sammenhænge, men det var i en bog fra 1982 af den amerikanske forfatter John Naisbitt, og i en artikel året efter af den amerikanske økonom Theodore Levitt, at begrebet først optrådte i sin nuværende betydning. Der er fremkommet mange bud på en definition, bl.a. denne:Helt kort står globalisering for åbning, uddybning og fremskyndelse af verdensomspændende sammenhæng, men globalisering er mere end det … Globalisering foregår på en skala fra det lokale over det nationale til det regionale. I skalaens ene ende finder vi sociale og økonomiske bånd og netværk, som virker i det lokale eller nationale område; i skalaens anden ende udmønter de sociale og økonomiske bånd og netværk sig i større målestok i regionale eller globale vekselvirkninger. Globalisering betegner forandringer i tid og rum, som forvandler den måde, hvorpå mennesker omgås hinanden, ved på samme tid at sammenknytte og udstrække menneskers gøremål til at foregå i en hel region eller verdensdel.
Den australske globaliseringsforsker Paul James er blandt de, som opererer med fire forskellige grundlæggende udtryksformer for globalisering. Den ældste og mest konkrete form, embodied globalization, er når folkeslag vandrer. En anden form, agency-extended globalization, betegner trafik af fx embedsmænd, repræsentanter og agenter for lande, institutioner, firmaer og deslige. Den tredje form, object-extended globalization, er trafik med varer og produkter. Og endelig betegner han overførsel af ideer, forestillinger, viden og information som disembodied globalization, idet denne mere abstrakte form for ham at se er den for tiden dominerende. Denne serie af forskellige former for globalisering gør det ifølge James muligt at forstå, hvordan den mest konkrete form, i dag kendetegnet ved strømmen af flygninge og immigranter, er genstand for megen opmærksomhed og regulering, mens den mest abstrakte, fx i form af internationale finansielle transaktioner, foregår uden nogen særlig kontrol.
Historikerne er ikke enige om, hvornår globaliseringen begyndte. Nogle mener, det er et moderne fænomen koblet til industrialisering og imperialisme i 1800-tallet, mens andre kan spore globaliseringens begyndelse tilbage til tiden omkring Amerikas opdagelse sidst i 1400-tallet, eller helt tilbage til oldtidens græske og romerske riger. Hertil siger visse historikere, at hvis globalisering skal opfattes som så gammelt et fænomen, giver det ikke mening at bruge det i en moderne sammenhæng. Den amerikanske forfatter Thomas Friedman har inddelt globaliseringen i tre epoker: Globalisering 1.0 dækker årene 1492-1800, Globalisering 2.0 perioden 1800-2000, mens Globalisering 3.0 er tiden efter 2000. I den første periode gjaldt globaliseringen landene, i den anden periode blev firmaer og foretagender globaliseret, mens det nu er blevet menneskenes tur til at blive globaliseret.
Ældre tiders globalisering lader til at være sket under tre forudsætninger. Den første forudsætning er indflydelse fra Orienten, det at landene i Europa og Middelhavnsområdet har ladet sig inspirere af kulturerne i Mellemøsten og Østasien. Den anden forudsætning er afstand, det at landene i gammel tid pga deres teknologiske stade kun har haft kontakt med deres umiddelbare nabolande, og ikke har haft verdensomspændende forbindelser. I takt med at ny teknologi fx gjorde det muligt at sejle længere bort, blev globaliseringen gradvist mere verdensomspændende. Den sidste forudsætning drejer sig om afhængighed, stabilitet og regelmæssighed. Hvis et land ikke har brug for sin nabo, vil ingen af de to komme til at påvirke hinanden. Dette at lande fx gennem handelsforbindelser har opdaget, at nabolande havde noget eftertragtet, man ikke selv havde, fx peber eller silke, har været en vigtig drivkraft bag øget kontakt og handel, essensen i tidlig globalisering.Handelen og trafikken langs Silkevejen var frem til 1300-tallet et vigtigt eksempel på tidlig globalisering. Det var ikke blot silke, men også krydderier, foruden pels, porcelæn, jade og bronze og mange andre eksotiske varer som vesterlændingene købte i landene mod øst, i bytte for især guld, ædelsten og glas. Både Kina, Indien, Persien og Arabien blomstrede som følge af handelen. Det var ikke blot varer som udveksledes, også mere abstrakte ting som religion, filosofi, kunst, sprog, teknologi, samt sygdomme (fx den sorte død i midten af 1300-tallet) tog turen langs ruten, båret af en broget flok af ikke blot handelsfolk, men også håndværkere, kunstnere, missionærer, gesandter, foruden flygtninge og røvere.Den tidlige globalisering udgik ikke kun fra Europa, for det var først i begyndelsen af 1800-tallet at de europæiske lande blev så politisk og økonomisk magtfulde, at de blev dominerende på verdensplan. Før da var også områder som Mogulriget i Indien, Abbaside-kalifatet i Mellemøsten, det mongolske kejserdømme og senere Ming-dynastiet i Kina, foruden Japan drivkræfter i det som af samme grund er kaldet multi-polær globalisering.
Trafikken ad Silkevejen blev i løbet af 1300- og 1400-tallet vanskeligere, da mongolerne efterhånden mistede fodfæste i områderne langs vejen, som i stedet blev overtaget af lokale fyrster. Da det byzantinske riges hovedstad Konstantinopel i 1453 blev erobret af osmannerne, betød det i praksis en lukning af Silkevejen. De købestærke sydeuropæiske kunder måtte nu nøjes med erstatninger for varerne østfra, imens man forsøgte at finde andre veje til de attraktive markeder. I 1492 sejlede Christoffer Columbus derfor mod vest over Atlanterhavet, og opdagede hvad han troede var nogle øer øst for Indien, men som snart viste sig at være Amerika. Seks år senere sejlede Vasco da Gama syd om Afrika og nåede til Indien, og hermed var en erstatning for Silkevejen fundet. I kølvandet på disse og andre opdagelsesrejser blev 1500- og 1600-tallet præget af fremvæksten af stærke europæiske sømagter, først Spanien og Portugal, og senere Nederlandene og England. Der var nemlig masser af penge at tjene på handel med (foruden simpel udbytning og plyndring af) de nyopdagede landområder. Både englænderne og hollænderne grundlagde omkring år 1600 handelskompagnier, som varetog at fragte eksotiske varer fra Østasien til de europæiske markeder, foretagender som regnes som de første multinationale selskaber. Også Danmark fik i 1616 sit eget ostindiske kompagni, som med base i handelsstationen Trankebar på Indiens vestkyst drev handel med især krydderier og bomuld.
På søvejen til Indien passerede man hele vestkysten af Afrika, og her begyndte europæerne at købe slaver, som blev en hjørnesten i den såkaldte trekantshandel mellem Europa, Afrika og Amerika. Skibe fra Europa til Afrika medbragte varer som klæder, våben, brændevin og jern, som blev brugt som betaling for slaver, som så blev sejlet til Amerika for at blive solgt til især sukker- eller bomuldsplantager. Til sidst blev sukker, bomuld, tobak osv sejlet tilbage til Europa, og trekanten var sluttet.[kilde mangler] Danmark deltog gennem hele 1700-tallet i denne meget lukrative handel, som foregik i de danske kolonier, dels på Guldkysten i Afrika (en del af det nuværende Ghana) og dels på de dansk vestindiske øer i Caribien.
Den columbianske udveksling er betegnelsen for den trafik over Atlanterhavet af afgrøder og husdyr, som fulgte i tiden efter Columbus' opdagelse af Amerika. Her fandtes planter som var ukendte i Europa, fx tobak, majs, kartofler og tomater, mens europæerne omvendt bragte heste, køer og grise, foruden afgrøder som hvede og ris med sig til Amerika, hvor disse ikke oprindeligt fandtes.Før den columbianske udveksling fandtes der ingen appelsiner i Florida, ingen bananer i Ecuador, intet paprika i Ungarn, ingen kartofler i Irland, ingen cigaretter i Frankrig, intet kaffe i Columbia, ingen ananas på Hawaii, ingen gummitræer i Afrika, ingen chilipebre i Thailand, ingen tomater i Italien og intet chokolade i Schweiz.
Mens europæerne fuldstændig dominerede trekantshandelen over Atlanterhavet og koloniseringen af Amerika, var situationen i Asien præget af, at fx også arabere, indere og kinesere kontrollerede store dele af handelen.[kilde mangler]
I løbet af 1800-tallet begyndte globaliseringen at nærme sig sin moderne form, som en direkte udløber af den industrielle revolution. Industrialiseringen gjorde det muligt på de mange ny fabrikker at fremstille ensartede standardiserede produkter i stort antal. Stordriftsfordelene gjorde de nye varer billige, og den store befolkningstilvækst sikrede stor afsætning på fx husholdningsting og andre forbrugsgoder. Tiden var præget af mange teknologiske nyvindinger og opfindelser, fx dampmaskinen som leverede energi til de mange fabrikker, men som også som drivkraft på dampskibe gjorde langfartssejlads hurtigere og billigere. Denne transportrevolution indtraf i årene 1820-1850, bl.a. symboliseret ved de britiske oceangående hjuldampere Great Western fra 1838 og Great Eastern fra 1859, den tids største passagerskibe. Flere andre lande gav sig i kast med international handel, og globaliseringen blev i det meste af perioden frem til 1. Verdenskrig nærmest synonym med imperialismen, som især prægede Asien og Afrika.
Efter 2. Verdenskrig indgik sejrherrerne, i alt 44 lande, en række internationale aftaler om handel, bankvæsen og valutapolitik, bl.a. Bretton Woods-systemets fastkurspolitik og GATT-aftalen med frihandels- og toldregler, og man oprettede Verdensbanken og den Internationale Valutafond, bl.a. til støtte for genopbygningen efter krigen. Eksportvarers andel af verdensøkonomien steg fra 8,5% i 1970 til 16,2% i 2001, og denne udvikling var medvirkende til, at GATT i 1995 blev afløst af verdenshandelsorganisationen WTO,  som også regulerer handel inden for fx serviceydelser, it, landbrugs- og beklædningsindustri. Efter årtusindskiftet har det ikke været muligt at videreføre bestræbelser på at samordne verdenshandelen på internationalt plan, og visse lande er i stedet gået over til at lave bilaterale handelaftaler, fx USA og Sydkorea. Forhandlinger mellem USA og EU om en handelsaftale, den såkaldte TTIP, gik efter opstarten i 2013 trægt, bl.a. pga kraftig modstand blandt EU's befolkninger og valget af præsident Trump i 2016.
Fra den store transportrevolution midt i 1800-tallet og frem til 1. Verdenskrig blev verdens økonomier og kulturer hastigt knyttet tættere sammen, bl.a. gennem imperialismen. Verdenskrigene og den efterfølgende Kolde krig bremsede udviklingen, men den begyndte at tage fart igen hen mod slutningen af den kolde krig, hvor der fx i perioden 1965-1990 skete en fordobling af trafikken af migrantarbejdere, hovedsagelig internt mellem udviklingslande. Efter  Berlinmurens fald i 1989 og  Sovjetunionens sammenbrud to år senere blev mange af verdens lande bundet meget tættere sammen, dels gennem øget samhandel og dels pga de mange som rejste ud fra de tidligere kommunistiske områder for at søge arbejde og uddannelse. I en tid med åbne økonomier og grænser uden fortilfælde i nyere tid er arbejdskraften søgt hen hvor lønnen er højest samtidig med, at mange udviklingslande har oplevet kraftig økonomisk vækst og velstandsforøgelse. DHL Global Connectedness Index måler globaliseringen vha fire parametre, nemlig bevægelser af varer, information, mennesker og kapital. Efter finanskrisen i 2008 faldt indekset ca. en tiendedel, men var i 2013 nået op over niveauet før krisen.
I sin bog fra 1997 Was ist Globalisierung? postulerede Ulrich Beck, at globaliseringen ville føre til dannelse af et verdenssamfund, hvori nationalstaternes grænser blev ophævet, men denne situation er endnu langt fra indtruffet. Allerede i 1990-erne begyndte økonomiske, politiske og kulturelle bevægelser rettet mod globaliseringen at røre på sig, såsom Attac, og siden finanskrisen i 2008 har der været øget fokus på og kontrol ved grænserne samtidig med, at fremmedfjendske politiske bevægelser i mange lande har vokset sig stærkere. Ændrede forbrugervaner og -ønsker har ført til, at den bølge af offshoring, som erhvervslivet gennemlevede i årene omkring årtusindskiftet, nu er vendt til en tendens mod onshoring, hvor man flytter produktionen tilbage til det oprindelige land, og tættere på kunderne. For mange firmaer er det ikke længere så vigtigt at fremstille varerne i lavtlønslande som at fremstille dem tæt på markederne, og ny robotteknologi er her en vigtig parameter i produktionen. Tendensen mod mcdonaldisering, dvs ensretning af produkter og varer, er også aftaget.
De nye onshoring-tendenser har ført til en øget migration af arbejdskraft mod rige og kapitalstærke lande og regioner. USA modtog i tiåret 1991-2000 hele 9 mio immigranter, hvilket gjorde dette årti til 1900-tallets største mht immigration. I Europa steg antallet af immigranter i årene 2000-2015 med 35%. I 2015 var antallet af førstegenerationsindvandrere i USA 47 mio og i Europa 76 mio. Det rige og vestligt orienterede Japan udgør en undtagelse mht immigration mod kapitalstærke lande, idet japanerne traditionelt kun har taget mod et meget beskedent antal flytninge og immigranter. Dette til trods for, at japanske kvinder føder så få børn, at befolkningstallet frem til ca. 2070 vil falde fra de nuværende 128 mio til 87 mio.
Det som de stadigt stærkere højrepopulistiske globaliseringsmodstandere i både Europa og Nordamerika i disse år især vender sig mod, er således hverken kapitalismen som sådan eller omfanget af den internationale handel, men derimod tilstrømningen af immigranter. Hvor turister i gamle dage tilbragte deres ferier i udlandet i relativ tæt kontakt med de indfødte dér, og dermed lærte fremmede mennesker og kulturer at kende, foretrækker den moderne turist ofte masseturismens store specialindrettede hotelkomplekser, resorts eller krydstogtskibe. Sådanne steder er turisterne i praksis afskærmet fra kontakt i nogen særlig grad med den indfødte befolkning, noget som man visse steder også føler er nødvendigt for at beskytte turisterne mod terrorangreb. Men resultatet bliver, at den vestlige verdens mennesker generelt forstår fremmede mennesker og kulturer dårligere end tidligere.Siden terrorangrebet den 11. september 2001, som blev planlagt og udført af den verdensomspændende paramilitære bevægelse al-Qaeda, er et antal nationer kommet tæt på at gå i opløsning, fx Irak, Afghanistan, Somalia, Libyen og senest Syrien, typisk fordi en elite af krigsherrer vha militær magt og ofte med en religiøs dagsorden har taget kontrollen med områdets naturresourcer. Erhvervslivet går sådanne steder oftest i stå, uden mulighed for vækst og udvikling, men i stedet præget af sortbørsmarkeder uden for lovgivningens kontrol, og den del af befolkningen som ikke nyder magthavernes gunst, har ofte få andre muligheder end at emigrere. En lang række andre lande især i Asien og Afrika, men også i Europa, oplever interne stridigheder mellem forskellige befolkningsgrupper, som virker destabiliserende og kan ende med løsrivelse af regioner, som det fx er set i Østeuropa efter Jugoslaviens og Sovjetunionens opløsning. Men problemet kendes også fra Vesteuropa, fx i Skotland, Norditalien, Belgien og Catalonien.[kilde mangler]
Globalisering viser sig på en række forskellige områder, og den akademiske litteratur skelner ofte mellem tre forskellige slags globalisering, den økonomiske, den kulturelle og den politiske. Desuden er miljømæssige udfordringer såsom global opvarmning, grænseoverskridende vand- og luftforurening og overfiskning forbundet med globalisering.I 2000 udpegede IMF fire grundlæggende kendetegn ved globalisering:
bevægelse af varer ved handel og forretningbevægelse af kapital og investeringerflytning af menneskerspredning af viden
Globaliseringen har tre drivkræfter. Den første er teknologisk: ny teknologi gør, at transport og kommunikation bliver stadig billigere, hvilket gør handel og anden udveksling såsom turisme stadig mere økonomisk attraktiv. Den anden er politisk, hvor regionale ledere indgår forpligtende aftaler om at fjerne tekniske handelshindringer. De mest kendte eksempler er GATT-aftalen og senere WTO-organisationen. Den tredje og vigtigste drivkraft er den finansielle, hvor kapital og investeringer krydser grænserne mellem landene.
Økonomisk øger globaliseringen international handel, men giver også anledning til koncentration af firmaer i større enheder – monopoler, da finanskapitalen flyder frit over grænserne. Der er økonomer, der mener, at den globale frihandel i enkelte tilfælde med fordel midlertidigt kan begrænses med handelshindringer med det formål at opbygge en lokal industri.
Socialt kan globaliseringen give problemer, når en industri flyttes til et andet land og derved skaber arbejdsløshed i nogle lande, mens andre får arbejdspladser med lave lønninger. Desuden er der en udbredt frygt for, at globaliseringen vil føre til "social dumping", hvor arbejdspladserne flyttes til de steder der har de ringeste forhold for arbejdskraften eller de mest lempelige miljøregler.
Kulturelt betyder globaliseringen på én gang en berigelse og en homogenisering. Berigelsen består i, at man lokalt får et langt rigere udvalg af kulturelle tilbud, for eksempel i form af spisesteder fra overalt i verden end tidligere. Homogeniseringen består i, at det er de samme tilbud, man finder overalt i verden. En tendens er, at det især er den amerikanske kultur, der i forvejen er en blandingskultur, der vinder frem på bekostning af lokale kulturelle traditioner.
Nationalt kan globaliseringen tolkes som en risiko, idet den er forbundet med international afhængighed på økonomisk -, politisk – og kulturelt plan. Fra denne optik kan det hævdes, at nationalstaten sættes under pres, hvilket kan styrke nationalismen.
Politisk er globaliseringen blevet et dominerende emne overalt i verden i det ny årtusinde. Hvor liberalisme og i mindre grad kommunisme begge stod som ideologiske bannerførere for (hver sin udgave af) globaliseringen under den kolde krig, og liberalismen var ideologisk drivkraft for globaliseringen efter den kolde krig, er modreaktionen trådt i karakter i to former:
en stigende betydning af nationale og religiøse symboler i det politiske liv, isolationisme og modstand mod indvandring.
en bevægelse for en alternativ, social globalisering "nedefra", dvs. via græsrodsbevægelser og det civile samfund i såvel rige som fattige lande.Geopolitisk betyder globaliseringen en forrykkelse af magtbalancen i retning af de udviklingslande, der har en infrastruktur, der gør dem i stand til at drage fordel af globaliseringen (det vil især sige Sydøstasien) på bekostning af de gamle stormagter (USA og EU) og de udviklingslande, der har en mangelfuld infrastruktur (hvilket især omfatter det sydlige Afrika). Det skyldes, at selv om fri handel skaber vækst hos begge parter, så skabes den største vækst hos den partner, som har de generelt laveste priser. De lande, hvis infrastruktur ikke fungerer, vil ikke reelt deltage i frihandelen og ikke opleve den deraf følgende vækst.
Globalisering og McDonaldisering sidestilles ofte, idet McDonaldisering er en sammenskrivning af McDonald's og globalisering, men McDonaldisering er udtryk der ofte bruges om ensretning. McDonaldisering dækker over at McDonald's forsøger at få burgerne til at smage ens og se ens ud kloden rundt.
Det at folk rejser eller flytter fra et sted til et andet er et meget væsenligt kendetegn ved globalisering, jf. Global Mobilitet. I løbet af 1800- og 1900-tallet blev det muligt at rejse meget hurtigere og billigere. I 1700-tallet tog det fx fem uger at krydse Atlanterhavet fra Europa til Amerika, noget som i begyndelsen af 1900-tallet kunne gøres på otte dage. De mange europæere, som på den tid udvandrede til Amerika, måtte ofte betale en halv årsløn for en enkeltbillet, mens man i vore dage kan flyve fra fx København til New York på godt otte timer, for hvad der svarer til 2-3 dagslønne, og så har man også betalt for turen hjem igen.Turisme er at rejse for sjov. Udviklingen inden for flyteknologi og infrastruktur, fx med jumbojet, airbus, lavprisflyselskaber og nye og bedre lufthavne har øget interessen for turistrejser. 2012 var det første år hvor antallet af turistrejser oversteg 1 mia, efter at de 500 mio rejser blev passeret i 1995. Bl.a. pga det europæiske Schengen-samarbejde og de deraf følgende åbne grænser var antallet af udstedte visa i 2015 det laveste nogensinde.Immigranter rejser ikke for sjov, men derimod for at bryde op fra deres hjemegn og slå sig ned i et nyt land, ofte langt borte, for dér at finde arbejde og søge lykken. I 2014 vurderede ILO, at der verden over var 232 mio mennesker, som enten havde taget fast ophold eller levede som gæstearbejdere i et nyt land.Mange unge mennesker rejser udenlands for at uddanne sig, og mange bruger uddannelsen som et trinbrædt til en karriere i det ny land. Værtslande for udenlandske studerende oplever omvendt ofte, at disse studerende bidrager såvel økonomisk som kulturelt til samfundet i en sådan grad, at man fx med støtteordninger og lempeligere visumregler, såsom Green Card-ordningen, aktivt søger at tiltrække og integrere dem. Mellem 1963 og 2006 er antallet af disse internationale studerende blevet nidoblet.Mange mennesker er i dag arbejdsmæssigt og på anden vis forbundet i grænseoverskridende netværk i højere grad end de er knyttet til personer et bestemt geografisk sted, fx i nabolaget hvor de bor. Globalisering medfører derfor et øget antal ægteskaber på tværs af landegrænser, med hvad deraf følger af udfordringer mht fx statsborgerskab og kulturelle forskelle.[kilde mangler] Dobbelt statsborgerskab er blevet mere almindeligt, og er i Danmark blevet tilladt siden 2015.
Frem til telegrafens fremkomst i midten af 1800-tallet kunne man kun skrive til hinanden i form af breve sendt med postvæsnet, men telegrafen gjorde det nu muligt at sende korte skriftlige meddelelser, telegrammer, over lange afstande med lynets hast, fra 1867 også mellem Amerika og Europa gennem et nylagt søkabel. Fra omkring 1900 begyndte telefonen at blive udbredt, og nu kunne man snakke sammen over store afstande, fra 1956 også gennem et telefonkabel på tværs af Atlanten. Telex var en teknologi til overførsel af tekst via telefonnettet, som blev meget udbredt efter 2. Verdenskrig, mest brugt af myndigheder og erhvervsliv.[kilde mangler]
Siden 1960 er antallet af telefonnumre blevet tidoblet. Det faste telefonnet blev fra engang i 1980-erne også brugt til udvekling af telefax-dokumenter, og senere kom det til at udgøre den infrastrukturelle rygrad i internettet, vha et modem, som forbandt computeren med telefonstikket. Via internettet kunne man nu kommunikere vha VoIP-telefoni og videokonferencer, og internetbaseret telefoni har medført stærkt forøget global kommunikation og samarbejde pga de lave omkostninger og den høje kvalitet af lyd og billede. Senere er fastnettelefoner i stor stil blevet afløst af mobiltelefoner, gennem opstilling af et globalt net af mobil-sendemaster. Selvom antallet af internetopkoblinger i 2010-erne vedbliver med at stige eksponentielt, er internetbrug stadig meget ujævnt fordelt mellem verdens lande (se kort), og i totalitære regimer overvåges borgernes internetadfærd nøje.I Tyskland var i begyndelsen af 1990-erne et par tusind computere koblet på internettet, et tal som et kvart århundrede senere er steget til 30 mio. På verdensplan havde antallet af private internetbrugere i 2001 nået 495 mio, i 2010 nåede man 2 mia og i 2015 var der mere end 3 mia brugere. I 1988 var 8 lande forbundet via internettet, hvilket i 1993 var steget til 55 og i 1995 til 115, altså over halvdelen af alverdens lande. Først i løbet af 2000-erne er alle verdens landet kommet på internettet.Det var først med internettets og emailens fremkomst i midten af 1990-erne, at det blev teknisk og økonomisk muligt for privatpersoner at udveksle skrevne dokumenter, og snart efter fotos og videoer mm, over hele verden på splitsekunder. Email blev efter årtusindskiftet suppleret med telefontjenester som Skype (lanceret 2003) og sociale medier som LinkedIn (lanceret 2003), Facebook (2004), Twitter (2006) og Instagram (2010), som på få år fuldstændig har revolutioneret begrebet socialt samvær, da de giver brugerne mulighed for at følge med i hinandens hverdag over meget store afstande.[kilde mangler]
Med økonomisk globalisering forstås en øget økonomisk afhængighed mellem verdens lande, som viser sig ved en voksende international trafik af varer, tjenesteydelser, arbejdskraft, teknologi og kapital. Mens globalisering inden for erhvervslivet mest har fokus på at afskaffe og nedbryde handelsrestriktioner, afgifter, toldmure og lignende, drejer økonomisk globalisering sig især om at få landenes økonomier til at hænge bedre sammen, hen mod opbygning af ét stort globalt marked.Den øgede samhandel er hjulpet på vej af internationale standarder for udformning af fx infrastruktur og industriprodukter, fx i begyndelsen af 1900-tallet jernbaneskinners afstand og reglen om højrekørsel på vejene, og senere dimensioner for først stikkontakter og dernæst computerstik som USB og Lightning. Den internationale standardiseringsorganisation ISO står for at koordinere standardiseringsarbejdet, som fx omfatter størrelsen af de såkaldte ISO-containere. Godstransport med containerskibe, fx fra Maersk Line, har siden 1970-erne været afgørende for økonomisk globalisering, fordi man hurtigt, effektivt og billigt kan flytte store varemængder over lange afstande. Siden 2. Verdenskrig har den øgede skibstransportkapacitet været medvirkende til fremvæksten af multinationale selskaber, hvis produktionsanlæg og økonomiske aktiviteter spreder sig over flere lande.Næsten alle verdens lande er del af en eller flere frihandelsområder eller fællesmarkeder (se kortet), inden for hvilke man samarbejder om at lette udveksling af varer og tjenesteydelser. EU udgør en af de vigtigste af disse områder, idet varer, kapital, serviceydelser og arbejdskraft kan bevæge sig frit på EU's indre marked, som omfatter de 28 medlemslande. I Eurozonen benyttes desuden samme valuta, euroen.International udveksling af serviceydelser er en vigtig bestanddel af økonomisk globalisering. Således har Indien siden årtusindskiftet opbygget en meget stor branche inden for business process outsourcing, hvor den set med vestlige øjne billige lokale arbejdskraft udfører (ofte mere eller mindre rutineprægede) opgaver for andre, fx computerprogrammering, drift af call centre eller administrative opgaver som renskrift af patientjournaler fra sygehuse og lægeklinikker. Pga tidsforskellen mellem Indien og den vestlige verden er det desuden muligt på denne måde at udnytte døgnets 24 timer bedre til løsning af opgaverne, idet man ved fyraftenstid sender arbejdsopgaverne med internettet om på den anden side af jordkloden. Her udfører de indiske firmaer arbejdet, mens afsenderen holder fyraften, er sammen med familien og sover. Næste morgen ligger det udførte arbejde så i indbakken. Denne form for globalisering udnytter således helt konkret, at jorden er en roterende kugle.
Kulturel globalisering henviser til udveksling af ideer, holdninger og åndelige værdier mellem verdens lande og folk, så at sociale relationer og bånd bliver udbredt og styrket. Udvekslingen foregår inden for populærkultur, gennem rejseaktivitet og i dag også på internettet, og den kan ses som en moderne videreførelse af den udveksling af varer og kultur, som begyndte med kolonialismen.Diffusionisme er inden for etnografi og kulturgeografi en betegnelse for spredning af kulturelle elementer og systemer, som fx ideer, stilarter, religioner, teknologier og sprog. Kulturel globalisering har gennem diffusionisme øget de sociale bånd mellem forskellige kulturer og gjort afstanden mellem dem mindre, men globaliseringen kan også medføre, at isolerede kulturers egenart udviskes. Fx har man siden 1980-erne i den vestlige verden spist sushi, som stammer fra Japan, dog med tillempet smag og andre råvarer end de traditionelle japanske. Omvendt er det lykkedes den norske lakseindustri at få japanerne til at spise sushi med laks. Disneyland Paris er blevet så populært et udflugtsmål, at det trækker folk væk fra den franske hovedstad i en sådan grad, at det måske går ud over efterspørgslen efter originalt fransk bagværk. Wienerbrød er en særlig dansk slags bagværk, som er blevet populær i mange andre lande, hvor det dog bages med lidt andre ingredienser, fx i Storbritannien ofte med karamel og kardemomme, og i USA med frugttopping og søde oste; men det kaldes stadig på de kanter ’Danish pastry’.
Religioner er nogle af de kulturfænomener, som meget tidligt og i meget omfattende grad er blevet spredt rundt om i verden, enten ved tvang, folkevandring, missionærvirksomhed og imperialisme, eller af handelsfolk. Kristendom, islam og buddhisme, og i nyere tid fx sekter som Jehovas Vidner, Mormonkirken og Scientology er eksempler på religioner og religiøse bevægelser, som har slået rod i kulturer langt fra hvor de udsprang.Globalisering ses tydeligt inden for sport. Ved de moderne olympiske lege deltager fx atleter fra mere end 200 lande, og FIFAs VM i fodbold er verdens største sportsbegivenhed, efterhånden større end OL. Hver niende menneske på jorden fulgte VM i fodbold 2006.Globalisering medfører forandring. Kulturskikke, fx en bestemt egns folkemusik, kan forsvinde eller blive opblandet med andre slags (folke-)musik, og globalisering kan nødvendiggøre en decideret redningsaktion for at forhindre en lokal musiktradition i at uddø. Arkivarer og musikologer vil så forsøge at indsamle lyd- og video-optagelser, altimens lokale musikere kæmper for at fastholde denne egns særlige musiktradition. Et eksempel på dette er den meget righoldige færøske folkesangs- og dansetradition, som pga øernes afsides beliggenhed stadig var ganske levende op i 1950-erne, men som fra da af begyndte at blive kraftigt trængt tilbage af populærmusik og pardans. Fremkomsten af først fonografen i slutningen af 1800-tallet og senere transportable spolebåndoptagere efter 2. Verdenskrig muliggjorde imidlertid, at musikologer og folkemindesamlere op gennem 1900-tallet, og især i 1950-erne og 1960-erne, kunne indsamle tusindvis af lydeksempler på øernes forskellige folkesangsgenrer. Lydoptagelserne er senere transskriberet og publiceret, og publikationerne er i dag en af inspirationskilderne for det færøske musikliv.Musik er i det hele taget en vigtig bestanddel af både økonomisk og kulturel globalisering. Musikgenrer som jazz og reggae, som udvikledes lokalt i hhv USA og Caribien, har senere fået verdenomspændende udbredelse. Gennem globaliseringen har også ikke-vestlig musik fået stor udbredelse,  og denne verdensmusik, som altså har rødder i traditionel folkemusik fra bestemte geografiske egne, har udviklet sig til en række nye genrer, såsom world fusion, ethnic fusion og worldbeat.
Visse kritikere hævder, at globalisering skader den kulturelle mangfoldighed. Når en stærk og dominerende stat eksporterer sin kultur til et modtagerland, kan den lokale kultur her blive truet. [kilde mangler] Efter 2. Verdenskrig begyndte USA en massiv kulturel eksport til i første omgang Vesteuropa, bl.a. som en del af den psykologiske krigsførelse over for den kommunistiske østblok under den kolde krig. Senere blev amerikaniseringen og udbredelsen af vestlige værdier og livsstil også rettet mod udviklingslandene i den tredje verden, og siden de sidste årtier af 1900-tallet er der her foregået et voldsomt kulturpres med vestlige værdier, fx musik, mode og livsstil, gennem biografer, fjernsyn og senere internet. Toneangivende især i den muslimske verden begyndte tidligt at kritisere dette vestlige kulturpres, herunder den for dem at se anstødelige tøjmode for kvinder, og lige siden den vestligt orienterede shah af Iran blev afsat af ayatollah Khomeinis muslimske præstestyre i 1978 har Mellemøsten været præget af uro, bl.a. kampen mellem vestlige og traditionelle muslimske værdier, en kamp som jævnligt gennem terrorhandlinger forlægges til steder i den vestlige verden.[kilde mangler]En UNESCO-rapport viste i 2005, at østasiatisk kultur da var begyndt for alvor at sprede sig til resten af verden, men også at det stadig var den vestlige verdens kultur, som spredtes mest. I 2002 var Kina den tredjestørste kultureksportør, efter Storbritannien og USA. Mellem 1994 og 2002 faldt både Nordamerikas og EU's kultureksport, mens Asiens overhalede Nordamerikas, formentlig også pga Asiens meget store befolkninger.
Når globalisering betyder, at verden bliver mindre, betyder det også, at nationalstater tenderer mod efterhånden at blive overflødige. Tidligere blev politiske beslutninger truffet af og gjaldt for hver nationalstat for sig, men globaliseringen har medført en vækst i antallet og betydningen af overstatslige organisationer, fx FN, EU, WTO, G8 eller Den internationale Straffedomstol, på bekostning af nationalstaters politiske betydning og styrke. Man skelner her mellem mellemstatsligt og overstatsligt samarbejde, hvor mellemstatslige beslutninger ikke kan få retslig virkning mod et medlemslands vilje, mens overstatslige beslutninger godt kan. Med Lissabontraktaten i 2009 blev hele EU-samarbejdet som hovedregel overstatsligt. Meget af diskussionen for og imod EU er gået på, om det er en fordel eller ulempe for et medlemsland at tillade overstatslige beslutninger, fx mht militær- eller politisamarbejde eller håndtering af flygtningestrømme eller finanskriser.[kilde mangler]Politisk globalisering har understreget betydningen af at få klarlagt de politologiske konsekvenser af at politiske beslutninger tages på flere forskellige niveauer, og intergovermentalisme er én af fortolkningsmulighederne.Et karakteristisk træk ved den globaliserede verden er de mange internationale NGO-er som med forskellige dagsordner (fx arbejder både Greenpeace og WWF på hver sin måde med miljø, Inuit Circumpolar Council med inuitters kultur og levevilkår, mens Læger uden Grænser hjælper katastroferamte) søger at påvirke politiske beslutninger og strategier. Filantropiske fonde opererer på samme måde som forretningsforetagender, fx Bill & Melinda Gates Foundation der arbejder med at afhjælpe sundhedsproblemer og fattigdom i udviklingslande. I 2010 bidrog filantropiske organisationer med 59 mia USD til udviklingslande.
Visse lande reagerer på globalisering med isolationisme. Det kommunistiske styre i Nordkorea har i praksis isoleret landet fuldstændigt fra omverdenen. Udlændinge har svært ved at få indrejsetilladelse, og de der kommer ind, overvåges nøje af myndighederne under opholdet. Nordkoreanere har ikke lov at rejse ud af landet.Andre lande kan opleve at blive isoleret fra omverdenen. Cuba blev kort efter Fidel Castros kommunistiske magtovertagelse ramt af en amerikansk handelsblokade, som økonomisk set isolerede landet fuldstændigt fra omverdenen, helt frem til præsident Obama og OAS i 2009 vedtog at lempe blokaden, og i 2014 blev der igen oprettet diplomatiske forbindelser mellem USA og Cuba.I stil med Nordkorea, foruden de fleste kommunistiske østbloklande, havde også Cuba frem til ophævelsen i 2013 meget strenge regler for indbyggernes muligheder for udrejse. Cuba var således i en lang periode afskåret fra enhver form for globalisering, og da så grænserne gradvist åbnedes og blokaden blev hævet, tog globaliseringen fat med fuld kraft og førte til store ændringer af det cubanske samfund. Fra 1990 til 2011 steg det årlige antal turister fra 350.000 til 2,7 mio. Turistindustrien har medført store omlægninger af det cubanske arbejdsmarked. Cuba havde tidligere en af den vestlige verdens mest veluddannede arbejdsstyrker, men i og med man nu kan tjene mere som taxichauffør eller tjener end som akademiker, er søgningen til de højere uddannelser faldet markant.
Forskellige sprog har gennem tiden fungeret som verdenssprog, dvs sprog som er så udbredte at de også bliver det vigtigste fremmedsprog, således i Antikken især koiné-græsk og vulgærlatin, og i nyere tid til skiftende tider og steder latin, tysk, spansk eller fransk, foruden ikke-europæiske sprog, fx hindustani i Indien, mandarin i Kina og arabisk i Mellemøsten og Nordafrika. 
I takt med fremvæksten fra engang i 1600-tallet af det britiske imperium voksede det engelske sprogs internationale betydning, og siden de engelsksprogede lande Storbritannien og USA vandt 2. Verdenskrig, har engelsk fungeret som verdenssprog i hele den vestlige verden. Engelsk er i dag officielt sprog i 57 lande, foruden i Commonwealth-landene, og i yderligere 25 lande benyttes det som uddannelses- eller forretningssprog, eller fungerer som lingua franca, det fremmedsprog man benytter til daglig. I dag har ca. 340 mio mennesker engelsk som modersmål, mens yderligere 600 mio behersker engelsk som fremmedsprog. Til sammenligning tales mandarin-kinesisk af i alt ca. 900 mio mennesker, hvoraf de 190 mio behersker det som fremmedsprog. I 13 lande i verden forstår man mandarin-kinesisk, mens det tilsvarende tal for engelsk er 105 lande. Det vurderes at ca. én trekvart mia mennesker i hvert fald taler nogenlunde godt engelsk. Engelsk er første fremmedsprog i ganske mange landes skoleundervisning, og engelske udtryk optages i større eller mindre grad i disse sprog, på dansk især inden for it (fx computer, printer, smartphone), sportsgrene eller -udstyr (speedway, mountainbike, tights) eller mode (shorts, pullover) eller fritidsliv (fastfood, street kitchen). [kilde mangler] Sprog og kultur er knyttet tæt sammen, og i ikke-vestlige lande hvor engelsk er et vigtigt fremmedsprog, kommer engelsk udover at fungere som kommunikationsmedie også meget nemt til, på diskret eller umærkelig vis, at præge kulturen med vestlige værdier.Hvor engelsk under den kolde krig var dominerende i vesten, gjaldt noget lignende for russisk i den kommunistiske østblok. Efter Sovjetunionens sammenbrud i begyndelsen af 1990-erne er russisk dog trængt stærkt tilbage som verdenssprog i det tidligere kommunistiske Østeuropa og Centralasien, og der menes nu at være 100 mio færre russisktalende end i sovjettiden.Efter at Storbritannien ved en folkeafstemning i 2016 meldte sig ud af EU, og den isolationistisk indstillede Donald Trump samme år blev valgt til amerikansk præsident, er engelsk som verdenssprog i stigende grad begyndt at komme under pres. Et tegn herpå er også, at den meget stærke kinesiske økonomi har medført det pudsige, at visse amerikanere i den højere middelklasse ansætter kinesiske aupair-piger til at passe deres børn, så børnene fra en tidlig alder kan lære hvad man ved siden af engelsk betragter som det nye verdenssprog.[kilde mangler]
Det internetleksikon, du lige nu sidder og læser i, er i høj grad et produkt af globalisering. Fremskridt i fredelig sameksistens, international samhandel og kommunikation, bl.a. gennem FN og WTO, har åbnet grænserne mellem landene så tilpas, at en teknologi som internettet har kunnet blive verdensomspændende. På internettet har kulturelt og videnskabeligt samarbejde ført til udviklingen af en applikation som Wikipedia, hvor alverdens sprog kan bindes sammen i et netværk, hvorfra man kan trække oplysninger om alverdens ting. Men selvom alverdens sprog er repræsenteret på Wikipedia, så er den engelske udgave dog her i slutningen af 2010-erne stadig langt den største.
Når man sætter tal på globalisering, har man tidligere mest fokuseret på økonomiske parametre som handel, investeringer i udlandet (FDI), porteføljeinvesteringer, bruttonationalprodukt (BNP) og indkomst. I de senere år er man begyndt også at inddrage andre parametre, især de politiske, sociale, kulturelle og miljømæssige, og KOF-indekset er et sådant.
Den internationale vareeksport steg mellem 1960 og 2008 til det 15-dobbelte, mens vareproduktionen i samme tidsrum steg til godt det 5-dobbelte. Direkte udenlandsinvesteringer steg mellem 1970 og 2007 fra 13 til mere end 1.800 mia US-dollar. I 1980 beløb den internationale handel sig til 2.400 mia US-dollar, hvilket i 2007 var steget til 17.000 mia US-dollar, heraf for 13.600 mia US-dollar varer og 3.300 mia US-dollar tjenesteydelser.
Siden 1950 er omfanget af flytrafik med passagerer og gods steget til det 100-dobbelte. I 2014 fragtede udenrigsflyvninger 1,32 mia passagerer, som i gennemsnit hver fløj 2.900 km, i alt 3.840 mia passager-kilometer. Mens mængden af grænseoverskridende luftfragtgods i 1986 lå på 5,1 mio tons, var det i 2014 steget til 32,8 mio tons, som med en gennemsnitlig flyvelængde på 5.100 km beløb sig til 167,3 mia tons-kilometer.Også på havet er transportmængderne vokset kraftigt. I 2014 blev 9,8 mia tons gods i gennemsnit sejlet 5.300 sømil, svarende til 52.600 mia tons-sømil. Det tilsvarende tal var i 1970 10.700 mia tons-sømil.
Holdningerne til globalisering er stærkt delte. De fleste tilhængere af økonomisk vækst og udvikling fremfører, at globalisering er enten medvirkende til eller nødvendig for at forbedre menneskers levevilkår rundt omkring. Modstanderne mener omvendt, at globalisering ødelægger eller forringer levevilkårene, på global eller lokal skala, ved at true den sociale eller økologiske bæredygtighed og kulturelle diversitet og øge ulighederne mellem forskellige samfundsgrupper. Globalisering fører i deres øjne til opløsning af sociale bånd og demokrati, belastning og nedslidning af miljøet, fremvækst af nye sygdomme og øget fattigdom og fremmedgørelse. Modstanderne mener, at man i stedet for BNP som målestok for velfærd og lykke burde bruge fx Gini-koefficienten eller Happy Planet Index.Den øgede trafik af mennesker mellem verdens lande har fremkaldt en frygt for det eller de fremmede, xenofobi, som er medvirkende årssag til fremvæksten især i den vestlige verden af indvandrerfjendske og nationalistiske politiske partier.[kilde mangler]
Zygmunt Bauman (2001): Modernitet og holocaust. Reitzel, 306 sider, ISBN 87-412-2515-5
John Baylis & Steve Smith (2007): The Globalization of World Politics - An introduction to international relations. Oxford University Press, 2. udgave, 667 sider, ISBN 0-19-878263-2]
Erik Meier Carlsen (2000): De overflødiges oprør - en trussel mod demokratiet? Centrum, 201 sider, ISBN 87-583-1253-6
Manuel Castells (2003): Netværkssamfundet og dets opståen. Reitzel, 504 sider, ISBN 87-412-2501-5
Alfred W. Crosby (1972): The Columbian Exchange: Biological and Cultural Consequences of 1492. Greenwood Publishing Group, 268 sider, ISBN 978-0837172286
Thomas L. Friedman (2005): The World Is Flat: A Brief History of the Twenty-First Century. Farrar, Straus and Giroux. ISBN 0-374-29288-4
Anthony Giddens (2000): En løbsk verden : hvordan globaliseringen forandrer vores tilværelse. Reitzel, 92 sider, ISBN 87-412-2609-7
Ole Hedegaard Jensen (2012): Grundbog i dansk og international politik. Systime, ISBN 978-8761653680
Christopher Lasch (1996): Eliternes oprør og forræderiet mod demokratiet. Hovedland, 223 sider, ISBN 87-7739-283-3
Luke Martell (2016): The Sociology of Globalization. Polity Press, 2. udgave, 300 sider, ISBN 978-0-7456-8976-0
George Ritzer (1993, 2009): The McDonaldization of Society. Los Angeles: Pine Forge Press. ISBN 0-7619-8812-2
Johan Romin og Henrik Arnstad (2007): Globalisering. TV-dokumentar i syv episoder, lavet i samarbejde mellem SVT, DR og YLE
David M. Smick (2009): The World Is Curved: Hidden Dangers to the World Economy. Portfolio, ISBN 1591842182

Gloster Meteor var den første britiske jetjager, og de Allieredes eneste operationelle jetfly under 2.verdenskrig. Udviklingen af Meteor var i høj grad en følge af den revolutionerende turbojetmotor, der blev udviklet af Sir Frank Whittle og hans firma, Power Jets Ltd. Med øgenavnet "kødkassen" ("the meatbox") var Meteor ikke et aerodynamisk sofistikeret fly, men viste sig i kamp at være en vellykket jager. Glosters civile Meteor F.4 demonstrationsfly G-AIDC fra 1946 var det første civilt registrerede jetfly i verden.Meteor tjente kun begrænset i 2. verdenskrig, men deltog i Koreakrigen og i mange regionale konflikter. Specialiserede varianter blev udviklet til rekognosceringsfly og til natjagere, flyet blev benyttet til forskning og udvikling, og undervejs satte det adskillige rekorder. Efterhånden som nyere og bedre jetjagere blev udviklet i 1950erne, blev Meteor mere og mere forældet: ved RAF blev den afløst af Hawker Hunter og Gloster Javelin.
Meteor legemliggjorde fremkomsten af jetmotoren; i den tid flyet gjorde tjeneste ville både militære og civile konstruktører hilse turbinemotoren velkommen, indbygge den i deres designs og arbejde med dens fordele: silkeblød motorgang og høj effekt.
Udviklingen af Gloster Meteor var et samarbejde mellem Gloster Aircraft Company og Sir Frank Whittles firma, Power Jets Ltd. Frank Whittle startede Power Jets Ltd. i Marts 1936 for at kunne omsætte sine ideer om jetmotorer til virkelighed, og han fungerede selv som firmaets ledende ingeniør. I adskillige år var det vanskeligt at tiltrække finansiel opbakning og interessere flyfirmaer i Whittles radikalt anderledes ideer; i 1931 havde Armstrong-Siddeley evalueret og fundet opfindelsen teknisk sund, men alligevel afvist Whittles forslag, fordi det gik ud over grænserne for hvad der var producerbart. Den første Whittle prototype jetmotor, Power Jets WU, blev testkørt i begyndelsen af 1937; kort efter gav både Sir Henry Tizard, formanden for Aeronautical Research Committee, såvel som Air Ministry deres opbakning til projektet.Den 28. april 1939 besøgte Whittle Gloster Aircraft Companys fabrik, hvor han mødte adskillige nøglepersoner, herunder George Carter, Glosters ledende designer. Carter blev særdeles interesseret i Whittles projekt, navnlig efter han så den færdige Power Jets W.1 motor; Carter lavede hurtigt adskillige grove skitser af forskellige flydesigns med den nye motor. Uafhængigt af dette havde Whittle fremstillet adskillige forslag til en højtgående jetdrevet bomber. Omkring midten af 1939 trådte Power Jets og Gloster i samarbejde.
På trods af stridigheder mellem Power Jets og nogle af investorerne gav Air Ministry sidst i 1939 Gloster kontrakt på at fremstille et prototypefly med en af Whittles ny turbojetmotorer. Det enmotors "proof-of-concept" Gloster E28/39 blev det første britiske jetfly, og fløj første gang 15. maj 1941 med Glosters ledende testpilot, Flight Lieutenant Philip "Gerry" Sayer ved styregrejerne. Den lille E.28/39 beviste dueligheden af jetfremdrift, og Gloster pressede på med designs for en seriefremstillet jager. På grund af den begrænsede trykkraft fra de tidlige jetmotorer, blev det besluttet, at den nye jager skulle have to motorer.I 1940 anbefalede Royal Aircraft Establishment (RAE) at påbegynde et fly med en max. vægt på 8.500 lb (3.900 kg) og en statisk trykkraft på 3.200 lb (14,2 kN). Flyet skulle være i stand til at medbringe en "militær nyttelast" på 1.500 lb (680 kg). Derudover skulle et andet fly forberedes, med en max. vægt på 11.000 lb (4.990 kg), beregnet på de forventede kraftigere W.2 og axiale motordesigns. George Carters beregninger var baseret på RAEs arbejde, og hans egne undersøgelser indikerede, at et 8.700–9.000 lb (3.900–4.100 kg) fly med to eller fire 20 mm kanoner og seks 0.303 maskingeværer ville få en topfart på 400–431 mph ved havoverfladen, og 450–470 mph ved 30.000 ft. I januar 1941 fortalte Lord Beaverbrook Gloster, at det nye tomotors jagerfly var af "unik vigtighed" og beordrede firmaets arbejde på en natjager efter Specification F.18/40 sat i bero.
I august 1940 præsenterede Carter Glosters forslag for en tomotors jetjager med et næsehjulsunderstel. Den 7. februar 1941 fik Gloster en ordre på tolv prototyper (senere reduceret til otte) under Specification F9/40. En hensigtserklæring for produktionen af 300 de nye jagere, som oprindelig blev kaldt Thunderbolt, blev udstedt den 21. juni 1941; for at undgå forveksling med USAAFs Republic P-47 Thunderbolt, som i 1944 fik det samme navn, blev flyets navn ændret til Meteor. Under flyets hemmeligholdte udvikling benyttede ansatte og embedsmænd kodenavnet Rampage for at referere til Meteor, på samme måde blev de Havilland Vampire før den officielle navngivning kaldet Spider Crab. Testpladser og anden nøgleinformation for projektet blev hemmeligholdt på samme måde.Selv om de første prøvekørsler på jorden ('taxiing trials') blev udført i 1942, var det først året efter ,at flyet kom i luften på grund af produktions- og godkendelsesproblemer med den nye Power Jets W.2 motor, som skulle benyttes i Meteor. På grund af forsinkelser ved underleverandøren Rover, som havde problemer med at fremstille W.2-motorerne inden for tidsrammerne, blev produktionen af Meteor beordret standset den 26. november 1942; der blev udvist betydelig interesse for den enmotors Gloster E.1/44 jager, uofficielt kaldet Ace. Gloster fortsatte udviklingsarbejdet på Meteor, og produktionsstoppet blev afblæst til fordel for at fremstille seks (senere otte) F9/40 prototyper parallelt med tre E.1/44 prototyper. Rovers ansvar for udvikling og produktion af W.2B motoren blev overført til Rolls-Royce samme år.Den 5. marts 1943 blev den femte prototype, DG206, den første Meteor, der blev luftbåren. Den var forsynet med to de Havilland Halford H.1 motorer, på grund af problemerne med W.2 motorerne. Den startede fra RAF Cranwell med Michael Daunt som pilot. På den første flyvning viste flyet sig at have en ukontrollabel slingren om den vertikale akse ('yaw'), hvilket førte til et redesignet, større sideror; derimod blev der ingen problemer fundet med den banebrydende turbojetmotor. Kun to prototyper fløj med de Havilland motorer, fordi disse ikke var tilstrækkeligt pålidelige. Endnu før den første prototype var kommet på vingerne, havde RAF placeret en ordre på 100 standard produktionsfly.Det første fly med Whittle-motorer, DG205/G, fløj den 12. juni 1943 (det styrtede senere under takeoff den 27. april 1944) og blev fulgt af DG202/G den 24. juli. DG202/G blev senere anvendt til håndteringstests ombord på hangarskibet HMS Pretoria Castle. DG203/G fløj første gang 9. november 1943, flystellet blev senere anvendt til undervisning af jordpersonale. DG204/G, som havde Metrovick F.2 motorer, fløj første gang 13. november 1943; DG204/G gik tabt i en ulykke 4. januar 1944; årsagen antages at have været et svigt af motorens kompressor efter for højt omdrejningstal. DG208/G gjorde sin debut den 20. januar 1944; på dette tidspunkt var de fleste designproblemer løst, og et produktionsdesign var blevet godkendt. DG209/G blev benyttet som testopstilling til motorer ved Rolls-Royce, og fløj første gang 18. april 1944. DG207/G var forudset som grundlaget for Meteor F.2 med de Havilland motorer, men den fløj ikke før 24. juli 1945, hvor Meteor 3 allerede var i fuld produktion og de Havillands opmærksomhed var fuldstændigt rettet mod den kommende de Havilland Vampire. Resultatet blev, at F.2 blev aflyst.
Den 12. januar 1944 startede den første Meteor F.1, serienummer EE210/G, fra Moreton Valence. Den var i det store og hele identisk med F9/40 prototyperne, bortset fra at den havde fire 20 mm (.79 in) Hispano Mk V kanoner monteret i næsen, og nogle ændringer i hood'en for at forbedre udsynet. På grund af F.1's lighed med prototyperne blev de ofte benyttet i testprogrammet for at fremme den britiske forståelse af jetfremdrift, og det varede indtil juli 1944, før flyet kom i tjeneste i en eskadrille. EE210/G blev senere sendt til USA for evaluering i bytte med en præ-produktions Bell XP-59A Airacomet. Meteoren blev først fløjet af John Grierson på Muroc Army Airfield den 15. april 1944.Oprindeligt blev der bestilt 300 stk. F.1, men der blev kun produceret 20 fly af denne type, alle de efterfølgende blev konverteret til de mere avancerede modeller. Nogle af de sidste store forbedringer af Meteors tidlige design blev forsøgt under den første produktionsbatch, for eksempel blev det endelige design af motorgondolerne introduceret i nummer EE211. RAE havde opdaget, at den oprindelige motorindkapsling led af kompressibilitetsproblemer ved høj hastighed, hvilket medførte forhøjet luftmodstand. De omdesignede længere motorgondoler ('naceller') eliminerede disse problemer og gav en forøgelse af Meteors maksimale flyvehastighed. De forlængede naceller blev introduceret på de sidste 15 Meteor III. EE215 var den første Meteor, der fik sine våben; EE215 blev også anvendt til forsøg med en efterbrænder som øgede tophastigheden fra 420 mph til 460 mph, og blev senere ombygget til den første to-sædede Meteor. På grund af de radikale forskelle mellem jetfly og de tidligere propelfly, blev der oprettet en særlig Tactical Flight eller T-Flight enhed for at forberede Meteor og dens piloter til aktiv tjeneste. Enheden blev ført af Group Captain Hugh Joseph Wilson. Tactical Flight blev oprettet på Farnborough i maj 1944, og de første Meteor-jagere ankom den følgende måned, hvorefter taktiske anvendelser og begrænsninger blev ekstensivt udforsket.Den 17. juli 1944 blev Meteor F.1 frigivet til ordinær tjeneste. Kort efter blev dele af Tactical Flight og de tilhørende fly overført til aktive RAF eskadriller. De første leverancer til RAF Eskadrille 616, Den første operationelle eskadrille der modtog Meteor, begyndte i juli 1944. Da F.2 blev aflyst, blev Meteor F.3 den umiddelbare efterfølger til F.1 og løste nogle af de problemer der havde været med F.1. I august 1944 fløj den første prototype af F.3; tidlige F.3 produktionsfly var stadig udstyret med Welland motoren, eftersom produktionslinien for Rolls-Royce Derwent motoren endnu var under opstart. I alt blev 210 stk. F.3 produceret før de blev afløst af Meteor F.4 i 1945.Adskillige Meteor F.3 blev 'mariniseret' til anvendelse ombord på hangarskibe. Ændringerne inkluderede et forstærket understel og en halekrog. Forsøg med de modificerede fly, inklusive start og landinger fra hangarskib, blev udført om bord på HMS Implacable. Flyene fungerede udmærket, og der blev lavet yderligere forsøg med en modificeret Meteor F.4 med foldbare vinger. Der blev også lavet forsøg med en forkortet ('clipped') vinge. Senere trådte Meteor i tjeneste ved Royal Navy, men kun som landbaseret træner. Meteor T.7 skulle uddanne Fleet Air Arm piloter til at flyve andre typer jetfly som f.eks. de Havilland Sea Vampire.Forskellige varianter af Meteor var blevet introduceret indtil 1948, men de havde ikke adskilt sig særligt meget fra prototyperne. Som en følge heraf, var Meteor F.4 begyndt at blive udkonkurreret af nyere jetdesigns. Af denne grund startede Gloster et redesign for at producere en ny Meteor med forbedret ydelse. Under navnet Meteor F.8 blev det opgraderede fly en kapabel jager, og udgjorde hovedparten af RAF Fighter Commands fly mellem 1950 og 1955. Meteor forblev i militær drift i adskillige lande til ind i 1960erne.
For at afløse den i stigende grad forældede de Havilland Mosquito som natjager, blev Meteor tilpasset opgaven som en midlertidig løsning. Gloster havde oprindeligt foreslået et natjagerdesign efter Air Ministrys specifikation for Mosquitoens afløser, baseret på den tosædede trænervariant af Meteor, med en pilot i det forreste sæde og en navigatør bagved. Efter at projektet var godkendt, blev det hurtigt flyttet til Armstrong Whitworth, både for detaljeret design og produktion; den første prototype fløj den 31. maj 1950. Selv om flyet var baseret på den tosædede T.7, benyttede den skrog og hale fra F.8, og de længere vinger fra F.3. Næsen blev forlænget, og der blev monteret en AI Mk 10 Air Intercept radar. Da radaren tog al plads i næsen, blev 20 mm kanonerne flyttet ud i vingerne, udenbords for motorerne. En ekstra brændstoftank og droptanke under vingerne satte prikken over i'et, og flyet blev kendt under navnet Armstrong Whitworth Meteor NF.11.
Efterhånden som radarteknologien blev forbedret, blev Meteor natjageren videreudviklet til at benytte det forbedrede amerikansk-byggede APS-21 radarsystem. NF.12 fløj første gang den 21. april 1953. Den var stort set magen til NF 11, men havde en næse der var 17 tommer (43.2 cm) længere, og halefinnen var større, dels for at kompensere for det forlængede flystel, dels for at kompensere for den tunge radarscanners fysiske bevægelse; tyngdepunktsændringerne forstyrrede kanonsigtet. For yderligere at dæmpe bevægelsen blev en modsat virkende servomotor placeret halvvejs oppe på fronten af halefinnen. NF.12 fik også de nye Rolls-Royce Derwent 9 motorer, og fik derfor vingerne forstærket. Leverancerne af NF.12 startede i 1953, og typen trådte i tjeneste ved eskadrillerne tidligt i 1954. I alt tjente den ved syv eskadriller (RAF no. 85, 25, 152, 46, 72, 153 og 64); flyene blev udskiftet i løbet af 1958–59.
Den sidste Meteor natjager var NF.14, som fløj første gang 23. oktober 1953. NF.14 var baseret på NF.12 men fik en endnu længere næse, forlænget med yderligere 17 tommer for at skaffe plads til nyt udstyr. Flyets længde voksede dermed til 51 fod 4 tommer (15,65 m), og der blev monteret en større 'boble'hood for at erstatte T.7s 'drivhus' version. Kun 100 stk. NF.14 blev bygget; de trådte først i tjeneste i februar 1954 ved eskadrille 25, men blev erstattet så tidligt som i 1956 af Gloster Javelin. De fortsatte tjenesten lidt længere oversøisk, hvor de tjente ved eskadrille 60 i Tengah, Singapore indtil 1961. Efterhånden som NF.14 blev udskiftet, blev 14 stk. ændret til træningsfly under navnet NF(T).14 og blev overdraget til No. 2 Air Navigation School på RAF Thorney Island, indtil de blev overført til No. 1 Air Navigation School på RAF Stradishall hvor de tjente indtil 1965.
Den første operationelle version, Meteor F.1, var - bortset fra mindre modifikationer på flystellet - en simpel 'militarisering' af de tidligere F9/40 prototyper. Dimensionerne af en standard Meteor F.1 var 41 fod 3 tommer (12,58 m) længde, 43 fod (13,11 m) spændvidde, en tomvægt på 8.140 lb (3.823 kg) og en maximum takeoff vægt på 13.795 lb (6.270 kg). På trods af den revolutionerende turbojetmotor, var designet af Meteor temmelig ortodokst og anvendte ikke nyere aerodynamiske forbedringer, som f.eks. tilbagestrøgne vinger; Meteor havde i grove træk samme konfiguration som sit tyske modstykke, Messerschmitt Me 262.Det var et lavvinget helmetals fly med næsehjulsunderstel. Vingerne var lige, med turbojetmotorerne monteret halvvejs ude, og et højt monteret haleplan for at holde det klar af jetudstødningen. Meteor F.1 udviste nogle problematiske flyveegenskaber som var typiske for tidlige jetfly; den led under stabillitetsproblemer ved høj fart under lydens hastighed, store trimændringer, der skulle anvendes store kræfter for at betjene styrepinden, og en selvforstærkende yaw ustabilitet (flyet 'slanger' sig gennem luften) på grund af at luftstrømmen separerer fra den tykke halefinne. Det længere skrog på Meteor T.7, et tosædet skolefly, reducerede i betydelig grad den aerodynamiske ustabilitet som de tidlige Meteorer var kendt for.Senere Meteor varianter ville have et stort antal ændringer fra de første F.1, der trådte i tjeneste i 1944. Der blev ofret megen opmærksomhed på at øge flyets topfart, ofte ved at forbedre flystellets aerodynamiske egenskaber, på at få indført de seneste forbedringer af motorerne, og på at forøge flystellets styrke. Meteor F.8, som blev udrullet sidst i 1940'ne, blev anset for at have substantielt forbedrede egenskaber i forhold til tidligere varianter; F.8 var angiveligt det mest ydedygtige ensædes fly i 1947, i stand til at stige til 40.000 fod i løbet af fem minutter.Fra begyndelsen blev Meteor samlet af en række moduler, eller separat fremstillede sektioner. Dette var et velovervejet valg, eftersom det tillod at produktionen blev distribueret mellem flere firmaer, og at de enkelte enheder let kunne transporteres. Hvert fly bestod af fem hovedenheder: næsen, forreste del af skroget, midterste sektion, det agterste skrog med halen; vingerne blev også bygget af flere moduler. Den forreste del af skroget indeholdt trykkabinen, bevæbningen, og understellets næsehjul. Den midterste sektion samlede mange af de struktuelle elementer, som f.eks. de indre vingesektioner, motorgondolerne, brændstoftanken, ammunitionstromlerne, og understellets hovedhjul. Det agterste skrog var af en traditionel delvist selvbærende ('semi-monocoque') opbygning. Forskellige aluminiumslegeringer var de primære materialer overalt i flyet, som for eksempel yderbeklædningen af duralumin der indgik som et bærende element.Igennem hele Meteorens produktionsforløb blev forskellige firmaer anvendt som underleverandører til at producere sektioner og vigtige komponenter. På grund af krigstidens produktionskrav til fly som Hawker Hurricane og Hawker Typhoon, kunne hverken Gloster eller resten af Hawker Siddeley Group selv møde produktionsordren på 80 fly om måneden. Bristol Tramways producerede den forreste del af skroget, Standard Motor Company den midterste sektion og de indre vingesektioner, Pressed Steel Company fremstillede det agterste skrog, og Parnall Aircraft lavede halen. Andre større underleverandører var Boulton Paul Aircraft, Excelsior Motor Radiator Company, Bell Punch, Turner Manufacturing Company, og Charlesworth Bodies; eftersom mange af disse firmaer havde ringe eller slet ingen erfaring med flyproduktion, blev firmaerne kontraktligt bundet til Glosters originale tegninger og produktionsmetoder, for at kunne garantere kvalitet og udskiftelighed af komponenterne.Fra Meteor F.4 og fremad begyndte Armstrong Whitworth at fremstille komplette fly i deres Coventry fabrik, parallelt med Glosters egen produktionslinie. Det belgiske flyfirma Avions Fairey begyndte at bygge Meteor F.8 til det Belgiske Luftvåben under licens fra Gloster; en lignende licensproduktionsaftale blev indgået med det hollandske firma Fokker, som leverede fly til det Hollandske luftvåben.
Meteor F.1 var forsynet med to Rolls-Royce Welland turbojetmotorer, Storbritanniens første jetmotor i serieproduktion, som var bygget på licens ud fra Frank Whittles designs. Meteorens motorer var betydeligt mere praktiske end de Junkers Jumo 004 der var monteret på den tyske Me 262, eftersom de var mere effektive, havde en langt større levetid, og kunne køre i langt flere timer før service; i modsætning til Me 262 der havde motorerne ophængt i gondoler under vingerne, havde Meteor sine motorer 'begravet' i vingerne mellem den forreste og bageste hovedbjælke ('wing spar').W.2B/23C motorerne, som Welland var baseret på, producerede 1.700 lbf (7,58 kN) trykkraft hver, hvilket gav flyet en maksimal fart på 417 mph (670 km/t) i 3.000 m flyvehøjde, og en rækkevidde på 1.006 miles (1.610 km). Den indeholdt en hydraulisk drevet startermotor, udviklet af Rolls-Royce, som kørte automatisk efter et tryk på startknappen i cockpittet. Motorerne drev også hydraulik- og vacuumpumper, såvel som en generator via en Rotol gearkasse, der var monteret på den forreste hovedbjælke; cockpittet var også opvarmet ved hjælp af trykluft ('bleed air') fra kompressoren i en af motorerne. Motorernes acceleration blev styret manuelt af piloten; en for hurtig acceleration ville ofte medføre et kompressor stall i de tidlige fly; sandsyneligheden for et kompressor stalls blev reelt elimineret efterhånden som både motoren og selve flyet blev videreudviklet. Ved høj hastighed havde Meteor en kedelig tendens til at miste længdestabillitet ('yaw stabillity'), navnlig i dårligt vejr, hvilket gjorde at flyet ville 'slange' sig fremad; problemet kunne løses af piloten ved at sætte farten ned.Baseret på Power Jets designs, producerede Rolls-Royce stadigt mere avancerede og kraftige turbojetmotorer. Ud over de talløse forbedringer af Welland motorerne der sad i de første Meteorer, indgik Rolls-Royce og Power Jets et samarbejde om at udvikle den langt mere kapable Derwent motor, som under navnet Rover B.26 havde været igennem et radikalt re-design af W.2B/500 mens den var i Rovers hænder. Derwent motoren, og den om-designede Derwent V som var baseret på Nene, blev installeret i mange af de senere Meteorer, og medførte betydelige forbedringer af flyets egenskaber. Meteor tjente ofte som prøvestand for de tidlige turbojet designs; et par Meteor F.4 blev sendt til Rolls-Royce for at assistere med forsøgene på de eksperimentelle motorer. RA435 blev anvendt til afprøvning af efterbrændere, og RA491 fik monteret Rolls-Royce Avon motorer med axialt gasflow. Efter at have medvirket i udviklingen af Meteorens motorer, begyndte Armstrong-Siddeley, Bristol Aircraft, Metropolitan-Vickers, og de Havilland selvstændigt at udvikle deres egne gasturbinemotorer.
Under udviklingen havde skeptiske personer i Air Ministry forventet at veltrimmede propelfly generelt ville overgå Meteors egenskaber, pånær i hastighed; derfor blev de tidlige Meteor anset for velegnede til opgave son afskærende jager ('interceptor') eftersom den kunne dykke hurtigere end de fleste af fjendens fly. Efter at have afprøvet Meteor F.3. imod Hawker Tempest V under tjenestevilkår, fandt man at Meteor overgik Tempest på næsten alle måder, og på nær nogle mindre problemer med manøvreevnen var Meteor en kapabel all-round jager. Piloter der var blevet omskolet fra propelfly beskrev ofte Meteor som 'spændende' at flyve. Ex-RAF pilot Norman Tebbit beskrev sin oplevelse med Meteor: "Få den i luften, op med hjulene, hold den lavt indtil cirka 380 knob, træk den opad og den ville stige, syntes vi dengang, som var det en raket".Som en tommelfingerregel benytter jetmotorer mere brændstof end tilsvarende stempelmotorer; de tørstige Welland motorer påførte Meteor F.1 betydelige problemer med rækkevidden, hvilket ledte til at typen blev benyttet som lokal interceptor. I efterkrigstiden var der et betydeligt pres for at øge rækkevidden for at modstå truslen om bombefly med atomvåben. Den langsigtede løsning på dette problem var lufttankning; adskillige Meteorer blev leveret til firmaet Flight Refuelling Limited med henblik på forsøg med det nyudviklede kurvsystem. Systemet blev aldrig indført på Meteorer i tjeneste, eftersom disse allerede var under udskiftning til mere moderne typer.I Maj 1951 blev det rapporteret at halen på Meteor 4 mistede halvdelen af styrken hvis forhudningen revnede. Det blev opdaget at revnerne startede ved nittehuller, inspektionspaneler og visse typer stræbere på grund af metaltræthed.I alt gik 890 Meteorer tabt i RAF tjeneste (145 styrt og andre ulykker alene i 1953), hvilket medførte at 450 piloter blev dræbt. Medvirkende faktorer til det høje antal var dårlige bremser, fejlende understel, det høje brændstofforbrug og den resulterende korte flyvetid (mindre end en time), hvilket fik flyene til at løbe tør for brændstof, og vanskelig håndtering med kun en motor fordi disse var monteret langt fra hinanden. De tidlige Meteor havde ikke katapultsæde; dette forværrede yderligere tabslisten; flyets høje hastighed gjorde at piloter under udspring kunne udsættes for høje g-kræfter og kraftig vindpåvirkning, der gjorde det vanskeligt at bevæge sig; der var også betydelig risiko for at piloten ramte halefinnen eller haleplanet. Der blev monteret katapultsæder i de senere F.8, FR.9, PR.10 og nogle eksperimentelle Meteorer. Vanskelighederne ved at springe ud fra Meteor var blevet bemærket af piloterne allerede under udviklingen. Der blev rapporteret adskillige medvirkende designfaktorer som f.eks. den begrænsede størrelse og placeringen af cockpittet, og det vanskeligt håndterbare to-håndtags system til afkastning af hood'en.
RAFs eskadrille 616 var den første der tog Meteor i tjeneste: den første leverance var på 14 fly. Eskadrillen var baseret på RAF Culmhead i Somerset og havde tidligere fløjet Spitfire VII. Til at begynde med foregik omstillingen til Meteor i dybeste hemmelighed. Efter at eskadrillens seks ledende piloter havde været på et omskolingskursus på Farnborough, blev de første fly leveret den 12. Juli 1944. Eskadrillen og dens Meteorer flyttede til RAF Manston på den østlige kyst af Kent den 21. Juli 1944, og i løbet af en uge var 32 piloter blevet omskolet.Til at starte med blev Meteor benyttet til at modgå truslen fra V-1. 616s Meteorer kom i kamp første gang den 27. Juli 1944, hvor tre fly var på vingerne over Kent. Dette var den første kampmission for Meteor, og den første jetkampmission for Royal Air Force. Efter nogle problemer, særligt med kanoner med 'klemmere', blev de to første V1 skudt ned den 4. august. Ved krigens afslutning havde Meteor fået ram på 14 'flyvende bomber'. Efter at truslen fra V1 ophørte og tyskerene introducerede den ballistiske V-2, fik RAF forbud mod at flyve Meteor på kampmissioner over tysk-besatte områder af frygt for at et fly blev skudt ned, bjerget og undersøgt af tyskerene.
616 flyttede kortvarigt til RAF Debden for at give USAAF bomberbesætninger erfaringer og opfinde taktikker mod jetangreb, før 616 flyttede til Colerne i Wiltshire. Under en ugelang serie øvelser, hvor Meteorer lavede skinangreb på en formation af 100 B-24 og B-17 bombefly eskorteret af 40 Mustang og Thunderbolt jagere, blev det opdaget at hvis jetjagerene angreb formationen ovenfra, kunne de have fordel af deres høje fart ved at dykke mod formationen, angribe, fortsætte nedad gennem formationen og undslippe, før jagereskorten kunne nå at reagere. Den bedste taktik for at modgå denne fordel var at placere en jagereskorte 5.000 fod over bomberene og afskære jetjagerene tidligt i deres dyk. Fra 616s synspunkt var øvelserne også nyttige, da det gav værdifulde praktiske erfaringer med at benytte Meteor.
616 udskiftede deres F.1 med de første Meteor F.3 den 18. december 1944. Disse første 15 F.3 var forskellige fra F.1 ved at have en hood der blev skubbet bagud i stedet for at være hængslet til siden, forøget brændstofkapacitet og nogle raffinementer på flystellet. De var stadig forsynet med Welland I motorer. Senere F.3 blev forsynet med Derwent I motorer. Dette var en klar forbedring over den tidligere type, selvom det grundlæggende design endnu ikke havde nået dets fulde potentiale. Flyveforsøg såvel som tests udført i vindtunnel viste at de oprindelige korte motorgondoler ("nacelles"), som stort set ikke gik ud over vingens for- og agterkant, bidrog kraftigt til kompressionsvibrationer ("compressibility buffeting") ved høje hastigheder. Ny og længere motorgondoler fjernede en del af problemerne, men gav også 120 km/t (75 mph) mere fart i stor højde, uden at ændre på motorerne. Den sidste produktionsserie af Meteor F.3 forlod fabrikken med de forlængede motorgondoler; fly der allerede var taget i drift fik dem eftermonteret 'i marken'. F.3 fik også de nye Rolls-Royce Derwent motorer, forøget brændstofkapacitet, og en ny og større 'boble' hood.Efter at have vurderet at Meteor F.3 var klar til kampen over Europa, besluttede RAF endeligt at udstationere dem på kontinentet. Den 20. januar 1945 blev fire Meteorer fra 616 flyttet til Melsbroek i Belgien og tilknyttet Second Tactical Air Force, kun knap tre uger efter Luftwaffes overraskende angreb Nytårsdag, Unternehmen Bodenplatte, under hvilket Melsbroek (også kaldet Advanced Landing Ground "B.58") var blevet angrebet af jagere fra JG 27 og JG 54. Meteorernes oprindelige formål var at give basen et jagerforsvar, men piloterne håbede at deres tilstedeværelse ville provokere tyskerene til at sende Me 262 jagere imod dem. På dette tidspunkt havde Meteor-piloterne stadig forbud mod at flyve over tysk besat område, eller at bevæge sig øst for Eindhoven, for at forhindre at et nødlandet fly kunne kapres af tyskerene eller sovjettropperne.
I Marts blev hele eskadrillen flyttet til Gilze-Rijen og i april til Nijmegen. Meteorerne fløj væbnede rekognoscerings- og jordangrebsoperationer uden at møde tyske jetjagere. Sidst i april blev eskadrillen udstationeret i Faßberg, Tyskland og led sine første tab da to fly kolliderede i dårlig sigtbarhed. Ved krigens slutning havde Meteorerne ødelagt 46 tyske fly ved jordangreb. Det viste sig at egenbeskydning, som følge af at allieret antiluftskyts forvekslede Meteor med Messerschmitt Me 262, var en langt større trussel end det udslidte Luftwaffe; for at imødegå dette blev alle Meteorer på kontinentet malet hvide for at gøre hurtig identifikation lettere.
Den næste generation Meteor F.4s prototype fløj første gang den 17. maj 1945, og gik i produktion i 1946, hvor 16 RAF eskadriller allerede anvendte Meteor. Udstyret med Rolls-Royce Derwent 5 motorer, den mindre version af Rolls-Royce Nene, kunne F.4 flyve 170 mph (270 km/t) hurtigere end F.1 ved havoverfladen (585 imod 415 mph), men de formindskede vinger forringede dens stigeevne. F.4s spændvidde var 86,4 cm kortere end F.3s og med afstumpede vingetipper, der stammede fra hastighedsrekord-flyene. F.4 fik yderligere nogle forbedringer: et forstærket flystel, trykkabine, lettere krængeror for at forbedre manøvreevnen, og trimflader på sideroret for at reducere Dutch roll (længdeustabillitet). F.4 kunne forsynes med en droptank under hver vinge, og der blev udført forsøg med at bære forskellige objekter på hardpoints under vingerne, samt med forskellige forlængede skrog.
På grund af efterspørgslen blev produktionen af F.4 delt mellem Gloster og Armstrong Whitworth. De fleste tidlige F.4 gik ikke til RAF: 100 blev eksporteret til Argentina, og kom i kamp for begge sider i 1955-revolutionen; i 1947 havde kun to af RAFs eskadriller fået F.4. Yderligere ni RAF eskadriller skiftede fra 1948 og frem. Fra 1948 blev 38 stk. F.4 eksporteret til Holland hvor de dannede fire eskadriller, to i Soesterberg og to i Leeuwarden, indtil midt i 1950'erne. I 1949 blev kun to RAF eskadriller omstillet til F.4, men Belgien købte 48 fly samme år (de gik til 349 og 350 i Beauvechain) og Danmark modtog 20 stk. i løbet af 1949 og '50. I 1950 blev yderligere tre RAF eskadriller opgraderet, og i 1951 seks mere.
En F.4 modificeret til to sæder, med henblik på uddannelse til jetfly såvel som avanceret træning, blev testet i 1949 under navnet T.7. Den blev accepteret af både RAF og Fleet Air Arm og blev et almindeligt tillæg til de forskellige eksportpakker: for eksempel fik Belgien 43 stk. i 1948–57, et lignende antal gik til Holland samtidigt, to kom til Syrien i 1952, seks til Israel i 1953 etc. På trods af flyets begrænsninger - ingen trykkabine eller bevæbning, begrænset instrumentering til instruktøren osv. - blev mere end 650 stk. T.7 fremstillet. T.7 forblev i tjeneste ved RAF ind i 1970erne.Eftersom forbedrede jetjagere fremkom, besluttede Gloster at modernisere F.4 og samtidigt at beholde så mange produktionsværktøjer som muligt. Resultatet blev den sidste produktionsmodel, Meteor F.8 (G-41-K), som tjente RAF som jager indtil fremkomsten af Hawker Hunter og Supermarine Swift. Den første prototype af F.8 var en modificeret F.4, efterfulgt af en 'ægte' prototype, VT150, der fløj første gang den 12. oktober 1948 fra Moreton Valence. Flyveforsøg med F.8 prototypen førte til opdagelsen af et aerodynamisk problem: efter ammunitionen var opbrugt, blev flyet haletungt og ustabilt, fordi ammunitionen ikke længere balancerede brændstoffet i skrogtankene. Gloster løste problemet ved at montere halen fra den opgivede "G 42" enmotors jetjager. F.8 og andre produktionsmodeller brugte med succes den nye hale, og gav dermed de sene Meteorer en distinkt anderledes profil, med højere og mere lige kanter sammenlignet med den tidligere afrundede hale.
F.8 fik forlænget skroget med 76 centimeter (30 tommer) for at flytte flyets tyngdepunkt og for at undgå anvendelsen af ballast; denne var nødvendig i tidligere typer, fordi man kun monterede fire af de oprindelige seks maskinkanoner. F.8 fik opgraderede motorer, Derwent 8 med 16 kN (1,633 kgp / 3,600 lbf) trykkraft hver, kombineret med struktuelle forstærkninger, et Martin-Baker katapultsæde og en dråbeformet hood der forbedrede pilotens udsyn. Mellem 1950 og 1955 var Meteor F.8 RAF Fighter Commands primære jagerfly, og tjente med udmærkelse i Koreakrigen i tjeneste ved RAAF såvel som at være i tjeneste ved et antal luftvåben verden over, selv om det efterhånden stod klart at det originale design var forældet i sammenligning med tidssvarende jagere med tilbagestrøgne vinger som f.eks. North American F-86 Sabre og MiG-15.De første leverancer af F.8 til RAF foregik i august 1949, den første eskadrille fik sine fly sidst i 1950. Ligesom F.4 var der en kraftig eksport af F.8. Belgien bestilte 240 fly, de fleste blev samlet i Holland af Fokker. Holland havde selv 160 stk. F.8, som udrustede syv eskadriller indtil 1955. Danmark havde 20, bestilt i 1951; de blev de sidste F.8s i forreste linje i Europa. RAAF bestilte 94 stk. F.8 som tjente i Koreakrigen. På trods af våbenembargoer modtog både Syrien og Egypten F.8 fra 1952, det samme gjorde Israel, og begge sider benyttede deres respektive Meteorer under Suez-krigen. Brasillien bestilte 60 nye Meteor F.8 og 10 T.7 trænere i oktober 1952, og betalte dem med 15,000 tons rå bomuld.I 1950'erne blev Meteor videreudviklet til fotorekognoscering, som træningsfly og som natjager. De første der blev bygget var FR ("fighter reconnaissance") versioner, der afløste de aldrende Spitfire og Mosquito som stadigt var i brug. To FR.5 blev bygget af F.4 flystel; den ene bev anvendt til tests af næsemonterede kameraer, den anden havarerede under flyvning mens den udførte tests over Moreton Valence. Den 23. Marts 1950 fløj den første FR.9. Den var baseret på F.8, men var 20 cm længere og havde en ny næse der indeholdt et fjernbetjent kamera, og var også forsynet med ekstra brændstoftanke. Produktionen af FR.9 begyndte i Juli. Eskadrille 208, dengang baseret i Fayid i Egypten var de første der blev opgraderet til det nye fly, efterfulgt af 2nd Tactical Air Force i Vesttyskland. 2. RAF eskadrille i Bückeburg og 79. RAF eskadrille i Gutersloh fløj FR.9 fra 1951 til 1956. I Aden fik 8. RAF eskadrille FR.9 i november 1958 og benyttede dem til 1961. Ecuador (12 stk.), Israel (7) og Syrien (2) købte også FR.9.I 1951 fik fire af RAFs eskadriller de første NF.11 Meteor natjagere. Herefter blev de udrullet til resten af RAF indtil leverancerne var færdige i 1954. En "trope"udgave af NF.11, NF.13, beregnet på Mellemøsten blev udviklet; den fløj første gang den 23. december 1952. Flyet tjente under Suezkrigen og gjorde indtil 1958 fortsat tjeneste ved 39. eskadrille efter at denne blev trukket tilbage til Malta. Flyet havde adskillige problemer: den kraftigt indrammede T.7 'drivhus' hood tog så meget udsyn at den vanskeliggjorde landingerne, droptankene under vingerne havde en kedelig tendens til at bryde sammen når kanonerne i vingen blev affyret, og våbnenes sigtepunkt, normalt indstillet til cirka 400 meter foran flyet, var ret tilfældigt eftersom vingerne vred sig under flyvningen. Belgien købte 24, Danmark 20 og Frankrig 41 stk. NF.11. To ex-RAF NF.13 blev solgt til Frankrig, Syrien købte seks, Egypten seks og Israel også seks.Udover FR.9 som var beregnet til bevæbnet taktisk operation i lav højde, udviklede Gloster også PR.10 for missioner i stor højde. Den første prototype fløj 29. Marts 1950 og blev konverteret til det første produktionsfly. Den var baseret på F.4, og havde dennes hale og lange vinger. Alle kanonerne blev fjernet, et kamera monteret i næsen og to i bagkroppen; hood'en blev også ændret. PR.10 blev levert til RAF i december 1950 og blev udstationeret i Tyskland og på Cypern. PR.10 blev udfaset meget hurtigt fra 1956; hurtige forbedringer af jord-til-luft missilteknologien og introduktionen af nyere flytyper der kunne flyve højere og hurtigere, havde overhalet Meteoren.
Royal Australian Air Force (RAAF) anskaffede 113 Meteorer mellem 1946 og 1952, 94 af dem var af F.8 varianten. Den første RAAF Meteor var en F.3 som blev udleveret til evauering i Juni 1946.Australiens F.8 blev var i omfattende tjeneste under Koreakrigen, som en del af British Commonwealth Forces Korea. RAAF eskadrille 77 havde personale fra RAF og andre Commonwealth luftvåben tilknyttet. Eskadrillen ankom til Korea udstyret med Mustang jagere med stempelmotorer. For at matche den trussel som MiG-15 jetjagere udgjorde, blev det besluttet at opgradere eskadrillen til Meteor. Omstillingstræningen til jetfly foregik i Iwakuni, Japan, hvorefter eskadrillen vendte tilbage til Korea i april 1951, medbringende ca. 30 Meteor F.8 og T.7. Eskadrillen flyttede til Kimpo Air Base i Juni, og blev erklæret kampklar måneden efter. Mere avancerede designs, som f.eks. F-86 Sabre og Hawker P.1081, blev overvejet, men kunne ikke fremskaffes inden for en realistisk tidshorisont; Meteor viste sig at være MiG-15 betydeligt underlegen på forskellig vis, inklusive fart og manøvreevne i stor højde.Den 29. Juli 1951 begyndte kampmissionerne. Træningen havde været fokuseret på jordmålsangreb, hviklet gav vanskeligheder når flyene skulle eskorte bombere i ikke-optimale flyvehøjder. Den 29. august 1951 var otte Meteorer på eskorteflyvning i "MiG Alley" og blev engageret af seks MiG-15; en Meteor gik tabt og to blev beskadiget, og eskadrillen ødelagde ingen fjender. Først den 27. oktober fik eskadrillen sin første 'sandsynlige', efterfulgt af yderligere to sandsynlige seks dage senere. Den 1. december var der en intens luftkamp over Sunchon, mellem 14 Meteorer og mindst 20 MiG-15 i Nordkoreanske farver, men i hemmelighed fløjet af sovjetiske piloter. Tre Meteorer gik tabt, en pilot dræbt og to andre blev krigsfanger. Russiske optegnelser, der først blev tilgængelige efter den Kolde Krigs ophør, viste at ingen fly fra 176 GIAP gik tabt.
Ved slutningen af 1951 blev 77. eskadrille overført til tjeneste med angreb på jordmål, dels på grund af MiG jagerenes overlegenhed i luftkamp, dels på grund af Meteorens gode egenskaber i lav højde, og dens solide konstruktion. I februar 1952 blev der fløjet over 1000 missioner mod jordmål; disse fortsatte indtil Maj 1952, hvor eskadrille 77 påbegyndte egentlige jagerflyvninger. Det sidste møde mellem en Meteor og en MiG-15 var i Marts 1953, hvor Meteoren ført af Sergeant John Hale kunne notere en sejr. Ved krigens slutning havde eskadrillen fløjet 4.836 missioner, ødelagt seks MiG-15, over 3.500 bygninger og ca. 1.500 køretøjer. Cirka 30 Meteorer gik tabt under kamp i Korea, de fleste skudt ned af flak under jordmålsangreb.I 1955 begyndte RAAF at indføre en lokalt bygget Sabre med en Roll-Royce Avon motor, som efterhånden fortrængte de ældre Meteorer til træning og sekundær tjeneste. Et antal Meteorer blev overført til reserven, mens andre blev ombygget til ubemandede droner, eller benyttet til at slæbe skydemål. RAAF eskadrille 75 var den sidste Australske enhed der fløj Meteor; de havde et opvisningshold på tre fly, "The Meteorites".
Argentina blev den første oversøiske operatør af Meteor efter at have placeret en ordre på 100 stk. F Mk.4 i Maj 1947.De Argentinske Meteorer blev først brugt i kamp under oprøret 16. Juni 1955 hvor fly fløjet af rebellerne bombede Casa Rosada i et forsøg på at dræbe Juan Perón. En Meteor fløjet af en loyalist nedskød en af rebellernes AT-6, mens en anden beskød Ezeiza airport, som blev holdt af rebellerne. Rebellerne overtog Morón Airport and Air Base, Meteorernes base, og benyttede nogle af disse til angreb mod loyalister og Casa Rosada, før oprøret blev nedkæmpet.
Endnu en revolte, Revolución Libertadora, brød ud den 16. september 1955, og igen benyttede begge sider Meteor. Rebellerne fik fat i tre Meteorer. Regeringens Meteorer fløj angreb mod rebellernes destroyere Rioja og Cervantes, og imod adskillige landgangsfartøjer nær Rio Santiago den 16. september, og angreb Pajas Blancas lufthavn nær Córdoba og beskadigede adskillige Avro Lincoln bombefly. Rebellernes Meteorer angreb loyalistiske styrker der angreb Córdoba. En af dem gik tabt den 19. september på grund af motorsvigt; flyet var blevet påfyldt bilbenzin i stedet for jetbrændstof.Indkøbet af North American F-86 Sabre i 1960'erne gjorde at de overlevende Meteorer fremover blev benyttet til jordmålsangreb. Flyene blev udrustet med ophæng til bomber og raketter, og de blev camouflagemalet i stedet for at fremstå i ubehandlet metal.Argentinske Meteorer blev også anvendt til angreb mod rebeller i september 1962 og april 1963. Typen blev endegyldigt taget ud af tjeneste i 1970.
Selv om Egyptens første ordre blev placeret i 1948, medførte de stigende spændinger i regionen indførsel af en serie våbenembargoer. Tolv F Mk.4 blev til sidst leveret mellem oktober 1949 og maj 1950, sammen med tre T Mk.7. 24 stk. F Mk.8 blev bestilt i 1949, men denne ordre blev stoppet af en embargo. En yderligere ordre på 12 ex-RAF F.8 blev afgivet i december 1952; fire blev leveret før man nåede at annulere ordren, de sidste otte blev leveret i 1955, sammen med yderligere tre T Mk.7. og seks NF Mk.13, alle var ex-RAF fly. Storbritannien havde tilladt salget af Meteorerne som et forsøg på at opnå gode forbindelser; spændinger over Suez-kanalen stoppede endnu engang våbensalgene.Egyptiske Meteorer deltog i kampene under Suez-krigen i 1956, og blev typisk anvendt til jordmålsangreb mod Israelske styrker. I et tilfælde hævdede en Egyptisk Meteor NF Mk.13 at have beskadiget en RAF Vickers Valiant bomber. Luftbombning af egyptiske flyvepladser, foretaget af britiske og franske styrker, resulterede i et antal fly ødelagt på jorden. Efter dette trak det Egyptiske Luftvåben sig tilbage fra kamp i Sinai regionen.
Meteor var det spirende Syriske Luftvåbens første jetfly. Mellem 1952 og 1956 blev der indkøbt 25 fly. Selv om Briterne var villige til at sælge flyene, leverede de hverken radaranlæg eller kampflyvningstræning. Efterhånden som Syrien kom mere og mere på linje med Gamal Abdel Nassers Egypten, blev den britiske support for Meteor trukket tilbage, og de syriske piloter begyndte at træne med deres egyptiske kolleger. Under Suez-krigen foretog RAF et antal højtgående luftrekognosceringsflyvninger over Syrien, ved hjælp af Canberra fly fra baser på Cypern. Uden radar til at følge disse fly udviklede syrerne et jordbaseret observationsnetværk der rapporterede observationer via telefon, i et forsøg på at opfange disse flyvninger. Den 6. november 1956 lykkedes det for syriske Meteorer at nedskyde et Canberra rekognosceringsfly over Homs, takket være informationer fra observationskorpset. I 1957 begyndte Syrien at erstatte sine Meteorer med nyligt indkøbte MiG-17 jagere fra Sovjetunionen.
Det Franske Luftvåben var stærkt interesseret i at anskaffe jetfly i forbindelse med oprustningsprogrammet efter slutningen af 2. verdenskrig; som respons på den franske interesse i Meteor, blev to F Mk.IV sendt til Frankrig for evaluering i 1948. I 1953 blev 25 nybyggede fly omdirrigeret fra en RAF ordre for at opfylde en fransk bestilling; yderligere 16 ex-RAF NF.11 blev indkøbt i 1954 og leveret mellem september 1954 og april 1955, disse blev suppleret med 14 stk. T Mk.7. De udleverede NF Mk.11 erstattede Mosquito natjagerene ved Escadre de Chasse (EC) 30, og tjente ved denne eskadrille indtil de blev erstattet med Sud Aviation Vautour i 1957. Adskillige Meteorer blev derefter overført til ECN 1/7 i Algerien og gik i kamp under den Algeriske krig, hvor de opererede fra Bône, mens andre blev benyttet til at træne besætninger til Vautour natjageren. Vautour blev trukket ud af Fransk tjeneste i 1964.Fem Meteor NF.11 blev overført til Centre d’Essais en Vol ('Flyvetestcenteret') i 1958, hvor de blev benyttet som testopstilling for forskelligt udstyr og som følgefly, og fik senere selskab af to NF Mk.13 og to NF Mk.14. Testflyene blev benyttet i en bred vifte af eksperimenter, inklusive radar- og missiltests, og under udviklingen af Concorde.
På grund af spændinger mellem den nyoprettede nation Israel og dennes naboer, havde begge sider påbegyndt et rustningskapløb som førte til at adskillige lande i regionen foretog intensive opkøb af jetfly. I 1953 bestilte Israel fire T Mk.7 og 11 F Mk.8, med leverancer der fortsatte ind i det tidlige 1954. F Mk.8-flyene blev modificeret til at medføre amerikanske HVAR raketter, men var i øvrigt identiske med RAFs fly. En sekundær batch bestående af syv renoverede FR Mk.9 plus to T Mk.7 blev leveret i 1955. I 1956 indkøbte Israel seks NF Mk.13 med tre leveret samme år, og de sidste tre, forsinket af en våbenembargo, ankom i 1958. Yderligere fem T Mk.7 blev senere indkøbt, disse blev konverteret fra tidligere Belgiske F Mk.4 og blev udstyret med Mk.8 halen.Den 1. september 1955, nedskød en israelsk Meteor en egyptisk de Havilland Vampire, det første jetfly der blev nedskudt i området. Meteoren spillede en nøglerolle under Suez-krigen; den 28. oktober 1956 deltog en israelsk NF.13 took part i Operation Tarnegol, i hvilken den med succes lokaliserede og nedskød en egyptisk Ilyushin Il-14 der transporterede adskillige egyptiske militære officerer af høj rang. Formålet med operationen var at nedskyde den Il-14 der skulle transportere de egyptiske styrkers øverstkommanderende, Abdel Hakim Amer; det var ved en fejl at det andet, identiske fly blev angrebet og ødelagt i stedet for. Efter at have landsat faldskærmstropper øst for Suezkanalen, fik tropperne hovedsageligt flystøtte af det Israelske Luftvåbens jetfly, da man frygtede at propelfly ville være sårbare overfor Egyptens jetjagere.Selv om de i starten hovedsageligt fløj jagerpatruljer, kunne Meteor og de øvrige Israelske fly ikke forhindre at egypterne udførte effektive angreb mod jordtropperne. De israelske officerere indså at Meteor var uddistanceret af de egyptiske MiG-15, og indsatte derefter kun i begrænset omfang Meteor som jager. Efter starten af de britisk/franske bombninger af de egytiske flyvebaser, trak det egyptiske luftvåben sig stort set ud af kamphandlinger i Sinai, og lod dermed israelske fly operere uhindret.Mk.8 forblev i frontlinie tjeneste indtil 1956, og blev derefter benyttet som træningsfly. NF Mk.13 forblev i operationel tjeneste indtil 1962.
Meteor TT.20 – tosædet målslæbningsfly.Allerede i maj 1949 bestilte det daværende Marinens Flyvevæsen 20 stk. Meteor F.4. Piloter og jordpersonale blev sendt på træning i Storbritannien, og leveringen af flyene startede i efteråret. Ved oprettelsen af Flyvevåbnet i 1950 blev flyene overført til dette. I løbet af de første to år gik seks fly tabt.Flyvevåbnet indkøbte også ni T.7 til uddannelses- og omskolingsformål. Fem ankom i 1950, resten i 1952. Ved siden af de operative opgaver, stod Meteor for at omskole piloter og jordpersonale til jetfly. Flyene tjente fra 1950 til 1962; i denne periode totalhavarerede ikke mindre end syv af de ni.Allerede i 1950 købte Flyvevåbnet 20 stk. af de mere moderne Meteor F.8. Flyene blev hentet i UK af de danske piloter og fløjet hjem. I første omgang var 'hjem' Flyvestation Karup, senere blev de flyttet til Flyvestation Ålborg.
I sommeren 1956 blev det for dyrt at fortsætte med den forældede F.4. I stedet for at ofre penge på hovedeftersyn og vedligeholdelse blev de udslidte fly benyttet til skydemål eller ophugget. To fly gik fri, de blev reserveret til museer.
Fra 1956 blev de operative opgaver overtaget af Hawker Hunter. Meteorerne blev herefter stadig benyttet til forbindelses- og træningsflyvning, men fik nu også opgaven med at slæbe luftskydemål. De fleste F.8 blev ophugget i 1957-1958.I 1951 - 52 fik flyvevåbnet tyve Meteor NF.11, der var en natjagerversion forsynet med radar. Fire NF.11 totalhavarerede i løbet af de næste seks år, og i 1959 gennemførtes den sidste flyvning med en NF.11. Året før var seks af de 20 NF.11 blevet ombygget til TT.20.Fra 1962 betalte Flyvevåbnet et privat firma for at slæbe skydemål. Fire af de udfasede TT.20 blev solgt til Svensk Flygtjånst, og kom dermed til at slæbe skydemål over Danmark i endnu nogen år.I en del år var Meteor nr. 461 udlånt af Tøjhusmuseet til Danmarks Flymuseum i Stauning. Det var det første jetfly, der kom i tjeneste i Danmark. Det blev leveret den 7. oktober 1949 og var oprindelig stationeret på Flyvestation Karup. Danmarks Flymuseum har nu Gloster Meteor F.8, dansk nr. 499, i sin statiske udstilling. Flyet blev restaureret til udstillingsbrug af en gruppe unge mennesker fra Videbæk Ungdomsskole.
Sent i 1945 blev to F.3 Meteorer modificeret for et forsøg på at bryde hastighedsrekorden for fly. Den 7. november 1945, ved Herne Bay i Kent, UK, satte Group Captain Hugh "Willie" Wilson den første officielle hastighedsrekord for et jetfly med hastigheden 606 mph (975 km/t) TAS ('True Air Speed' = flyets hastighed gennem luftmassen). I 1946 brød Group Captain Edward "Teddy" Donaldson rekorden og opnåede 616 mph (991 km/t) TAS ombord i EE549, en Meteor F.4.Ingen af disse slog dog Heini Dittmars uofficielle rekord på 623 mph (1.004 km/t), sat den 2. oktober 1941 i en prototype af den raketdrevne jager Me 163A, efter at denne var blevet slæbt til starthøjden af en Bf 110. Testpiloten Roland Beamont havde tidligere fløjet EE549 til grænsen for dens kompressibilitet (hvor trykbølger på vinger og rorflader gør flyet ukontrollerbart) ved 632 mph (1.017 km/t), men det skete ikke under officielle vilkår for rekorder, og flyets fastsatte sikkerhedsgrænser blev overskredet.
I 1947 satte Squadron Leader Janusz Żurakowski en international hastighedsrekord: London-København-London, den 4–5. april 1950 i en standard produktions F.8 (VZ468). De relevante danske myndigheder blev behørigt imponerede, og indkøbte senere flytypen.Meteor havde endnu et krav på berømmelse; flyet kunne udføre en "Żurabatisk vejrmølle", en noget sælsom luftakrobatisk manøvre opkaldt efter Glosters ledende testpilot. Den blev først demonstreret af Meteor prototypen G-7-1 G-AMCJ ved Farnborough Air Show i 1951; takket være den store afstand mellem Meteorens motorer, kunne man ved at manipulere de individuelle gashåndtag opnå en vertikal vejrmølle, tilsyneladende på stedet. Mange Meteor piloter forsøgte at demonstrere deres duelighed ved at gentage manøvren.Den 7. august 1949 startede Meteor III EE397, udlånt af RAF og fløjet af Flight Refuelling Ltd (FRL) testpilot Patrick Hornidge, fra Tarrant Rushton og blev under flyvningen genoptanket 10 gange af en Lancaster tanker. Meteoren forblev i luften i 12 timer og 3 minutter, modtog i alt 2.352 gallons brændstof fra tankeren, udfløj en total distance på 3.600 miles (5.800 km), og satte dermed en ny udholdenhedsrekord for jetfly.Meteor F.8 WA820 blev i 1948 ombygget til at bære to Armstrong Siddeley Sapphire turbojets. Den startede den 31. august 1951 fra Moreton Valence, og satte ny rekord i stigehastighed. Piloten var Flight Lieutenant Tom Prickett fra Armstrong Siddeley. En højde på 9.843 ft blev nået på 1 min. 16 sek, 19.685 ft på 1 min. 50 sek, 29.500 ft på 2 min. 29 sek, og 39.370 ft på 3 min. 7 sek. Air Service Training Ltd var ansvarlig for modifikationen.
DG202/G forsynet med to Rover W2B jetmotorer, fløj første gang den 24. juli 1943.
DG203/G forsynet med to Power Jets W2/500 motorer, fløj første gang den 9. november 1943.
DG204/G forsynet med to Metrovick F2 axiale jetmotorer. I modsætning til de øvrige F.9/40 var motorerne ophængt under vingen. Den fløj første gang den 13. november 1943.
DG205/G forsynet med to Rover W2B/23 jetmotorer, fløj første gang den 12. juni 1943.
DG206/G forsynet med to Halford H1 jetmotorer, den første der fløj 5. marts 1943.
DG207/G forsynet med to Halford H1 jetmotorer, fløj første gang den 24. juli 1945, blev til prototypen for F.2.
DG208/G forsynet med to Rover W2B/23 motorer, fløj første gang den 20. januar 1944.
DG209/G forsynet med to Rover W2B/27 motorer, fløj første gang den 18. april 1944.Meteor F.1
De første serieproducerede fly. 20 stk. produceret i 1943 og 1944.Meteor F.1, Trent turboprop
One-off ombygning til motorforsøg. Ombygget fra F.1 ser. no. EE227 som havde gjort aktiv tjeneste ved RAF eskadrille 616, til at udføre forsøg med Rolls-Royce Trent , og blev dermed verdens første fly med turboprop motorer. Understellet blev forlænget for at give tilstrækkelig frigang til de 7 fod 7 tommer store Rotol propeller. Den fløj første gang i september 1945, men blev først vist offentligt frem i juni 1946. Det blev hurtigt klart at seperate kontroller for trykkraft og for 'constant speed' propeller var vanskelige at håndtere. Flyet blev derefter fløjet med større trykkraft og mindre propeller for at udvikle et kombineret kontrolsystem. The development programme was complete by 1948.Meteor F.2
Alternative motorer, to Halford H1 – en af F.9/40 blev benyttet som prototype og til forsøg udført af de Haviland. Flyet gik ikke i produktion.Meteor F.3
Forsynet med Derwent I motor, og med en hood der blev skubbet bagud for åbning. Fløj første gang den 11. september 1944. I alt 210 stk, bygget, de første 15 havde dog Welland-motorer.
Forsynet med Derwent 5 motor og forstærket flystel. 489 stk. blev bygget af Gloster og 46 af Armstrong Whitworth for Royal Air Force. F.4 blev eksporteret til Argentina (50 fly), Belgien (48 fly), Danmark (20 fly), Egypten (12 fly) og Holland (38 fly).Meteor FR.5
One-off jager/rekognosceringsversion af F.4. Forsynet med et vertikalt kamera i næsen i stedet for de fire kanoner, og med kameraer i kroppen. Ødelagt under sin jomfruflyvning, 15. Juni 1949.Meteor F.6
Foreslået version af F.4 med pilformede vinger. Projektet kom aldrig af tegnebordet.Meteor T.7
To-sædet trænervariant af F.4. Firmaets prototype fløj første gang den 19. Marts 1948. 640 fly blev produceret til Royal Air Force og Royal Navy (43 stk.), og 72 blev bygget til eksport (Belgien, Brasillien, Danmark, Egypten, Frankrig, Israel og Holland). Avions Fairey modificerede 20 stk. F.4 fra det Belgiske Luftvåben til T.7 standarden.Meteor F.8
Stærkt forbedret fra F.4. Længere skrog, større brændstofkapacitet, som standard katapultsæde og en modificeret hale, der var hentet fra E.1/44. Et fremtrædende frontlinie fly for RAF i årene 1950–54, og indkøbt af RAAF, som benyttede den i Korea under krigen.Meteor F.8 Prone Pilot
One-off eksperimentel prone pilot ('liggende pilot') F.8, WK935 modificeret af Armstrong Whitworth. Den fløj første gang den 10. februar 1954, og skulle udforske fordele og ulemper ved at have piloten i liggende position. Der skete heldigvis ingen uheld med dette fly; den liggende pilot havde brug for evner som slangemenneske for at komme ind i og ud af cockpittet. Flyet er udstillet på RAF museum Cosford.Meteor FR.9
Bevæbnet rekognosceringsversion af F.8, fløj første gang 23. Marts 1950. 126 blev bygget af Gloster for Royal Air Force. Senere blev brugte RAF fly solgt til Ecuador, Israel og Syrien.Meteor PR.10
Foto rekognosceringsversion af F.8, fløj første gang 29. Marts 1950, 59 stk. produceret til Royal Air Force.Meteor NF.11
Natjager, udrustet med Airborne Interception (AI) radar designet og bygget af Armstrong Whitworth. De tre prototyper blev fulgt af 311 produktionsfly til Royal Air Force og 20 stk. til Flyvevåbnet.Meteor NF.12
Langnæset version af NF.11 med en amerikansk AN/APS-21 radar. Flyet blev balanceret med en lidt større halefinne. Den fløj første gang den 21. april 1953, 100 stk. blev bygget af Armstrong Whitworth.Meteor NF.13
NF.11 tilpasset tropiske vilkår, skulle erstatte Mosquito NF.36 der var i tjeneste ved 39. eskadrille på Malta og Cypern og 219. eskadrille i Egypten. De første af de 40 producerede fly, bygget af Armstrong Whitworth, fløj den 21. december 1952. Brugte Royal Air Force fly blev senere solgt til Egypten (6 stk.), Frankrig (2 stk.), Israel (6) og Syrien (6).Meteor NF.14
NF.11 med en ny ud-i et hood i stedet for den tidligere kraftigt indrammede 'drivhus'version. Den havde også en forlænget næse, som gav flyet en længde på 51 fod 4 tommer. Prototypen, modificeret fra en NF.11, fløj første gang den 23. oktober 1953 og blev fulgt af 100 produktionsfly, bygget af Armstrong Whitworth for Royal Air Force.Meteor U.15
Måldrone konvertering af F.4, 92 stk. modificeret af Flight Refuelling Ltd.Meteor U.16
Måldrone konvertering af F.8, 108 stk. modificeret af Flight Refuelling.Meteor TT.20
Højhastigheds målslæbefly, en NF.11 konverteret for Royal Navy af Armstrong Whitworth. 20 tidligere Royal Air Force NF.11 blev ombygget. Yderligere fire, tilhørende Flyvevåbnet, blev ombygget og fløjet af civile operatører for det danske militær.Meteor U.21
Måldrone konvertering af F.8 for Royal Australian Air Force udført af Flight Refuelling; nogle fly blev dog ombygget i Australien af Fairey Aviation of Australasia ved hjælp af ombygningskit leveret af Flight Refueling.Ground Attack Fighter
Også kendt som Reaper. Det var et privat projekt - en F.8 modificeret til jordmålsangreb af Gloster. Modifikationen tillod flyet at medføre eksterne starthjælpsraketter, tilføjede en 57mm kanon i bunden af skroget og tanke på vingetipperne. Den fløj første gang den 4. september 1950, men kun det ene eksemplar blev bygget.Gloster CXP-1001
En enmotors udgave af Meteor, foreslået af Gloster som jager for Taiwans luftvåben. Ingen fly blev bygget.
 ArgentinaArgentinas Hærs Flyverafdeling (spansk: Comando de Aviación Ejército Argentino) bestilte 100 stk. F.4 i Maj 1947, ordren bestod af 50 ex-RAF fly og 50 nybygninger. Leverancerne startede i Jul samme år. Meteor forblev i tjeneste indtil 1970, hvor de sidste eksemplarer blev afløst af Dassault Mirage III. AustralienRoyal Australian Air Force havde 104 fly i tjeneste fra 1946 til 1963 (1× F.3, 94× F.8, 9× T.7, 1× NF.11). BelgienDet Belgiske Luftvåben (nederlandsk: Luchtcomponent, fransk: Composante air) modtog 40 stk. F.4, 43 stk. T.7, 240 stk. F.8 og 24 stk. NF.11. BiafraBiafras Luftvåben købte to Meteor NF.14 gennem en stråmand. Den ene styrtede ned under transferflyvningen mellem Madeira og Cape Verde, den anden blev opgivet i Bissau, det daværende Portugisisk Guinea, nu kaldet Guinea-Bissau. Et forsøg på at opkøbe to tidligere danske målslæbefly via en tysk mellemmand blev opdaget af Bundesnachrichtendienst, den Vesttyske efterretningstjeneste. Planen blev forpurret ved at give flyene flyveforbud. BrasilienBrasiliens Luftvåben (Brazilian Air Force, portugisisk: Força Aérea Brasileira, FAB) modtog 62 fly af F.8 og TF.7 varianterne. CanadaDet canadiske luftvåben (Royal Canadian Air Force) — En Meteor III og en Meteor T.7 blev benyttet til tests og evaluering i årene 1945 - 1950. DanmarkFlyvevåbnet — 20 stk. F.4/F.8, 20 stk. NF.11 og 6 stk. T.7 i tjeneste fra 1949 til 1962. De blev gradvist erstattet af 30 stk. Hawker Hunter Mk 51 fra 1956. EcuadorEcuadors Luftvåben (spansk: Fuerza Aérea Ecuatoriana) - antal og type ukendt. EgyptenDet Egyptiske Luftvåben (Egyptian Air Force (EAF); arabisk: القوات الجوية المصرية) — benyttede 12 stk. F.4, 6 stk. T.7, 12 stk. F.8 og 6 stk. NF.13 i årene fra 1949 til 1958. Nogle af dem kom i kamp under Suez-krigen i 1956, men endte med at blive erstattet af MiG-15bis. FrankrigDet franske luftvåben (fransk: Armée de l'air) - antal og type ukendt. HollandDet hollandske luftvåben (nederlandsk: Koninklijke Luchtmacht, KLu) — 60 stk. F.4 i tjeneste 1948—1957, sammen med 160 stk. F.8 1950—1959, erstattet af Hawker Hunter.
Den Hollandske Flådes Lufttjeneste (Netherlands Naval Aviation Service, nederlandsk: Marine-Luchtvaartdienst, MLD) - det vides ikke hvilke fly, der gjorde tjeneste i denne enhed. IsraelIsraels Luftvåben (Heyl Ha'Avir hebraisk: זרוע האוויר והחלל, Zroa HaAvir VeHaḤalal) - fra 1953 til først i 1970'erne. Ukendt antal T.7, 5 stk. T.7.5 (T.7 med en F.8 hale fra Belgien), ukendt antal T.8, F.8 og FR.9, og 5 stk. NF.13. New ZealandDet newzealandske luftvåben (Royal New Zealand Air Force (RNZAF), Maori: Te Tauaarangi o Aotearoa) - 2 stk. T.7 udlånt fra RAF og fløjet fra Cypern, antal og type anvendt i New Zealand ukendt. En F.3 blev anvendt til omskoling fra propelfly, senere blev dette flystel benyttet til undervisning af flymekanikere. SydafrikaSydafrikas Luftvåben (South African Air Force, SAAF) – Meteor F.3, antal ukendt, i tjeneste i årene 1946 - 1949. SyrienSyriens Luftvåben (The Syrian Arab Air Force; arabisk: القوات الجوية العربية السورية, Al Quwwat al-Jawwiyah al Arabiya as-Souriya) — benyttede et ukendt antal T.7, F.8 og FR.9 varianter, plus 6 stk. NF.13, fra 1951 til først i 1960'erne. StorbritannienRoyal Air Force - typer og antal uoverskueligt.
Fleet Air Arm - typer og antal uoverskueligt. TysklandTysklands Luftvåben (Luftwaffe) – Meteor TT.20 målslæbefly. Antal ukendt. United StatesUnited States Army Air Forces testede et enkelt fly, og returnerede det derefter til UK.
Flight Refuelling Ltd (FRL) lånte RAF Meteor III EE397 til forsøg med luftoptankning. Flyet satte udholdenhedsrekord for jetfly den 7. august 1949 med 12 timer og 3 minutter.
Classic Air Force SverigeSvensk Flygtjänst AB benyttede tre Meteor T.7 og fire Meteor TT.20 til at trække slæbemål i årene 1955 til 1974.
Selv om mange Meteorer overlever i museer, samlinger eller på anden måde udstillet, er der kun fem tilbage i flyvedygtig stand.
 UK Fire af de flyvedygtige Meteorer er i United Kingdom:To Meteor T.7/F.8 hybrider, benyttet af Martin-Baker som testfly for katapultsæder "G-JMWA/WA638" & "WL419".
Classic Air Force baseret i Coventry benytter to Meteorer – en tidligere RAF NF.11 (G-LOSM), som blev bygget i Coventry, og en nyligt restaureret RAF T7 (WA591/G-BWMF), også fra Coventry. Australia En tidligere RAF F.8 VH-MBX flyver i Australien fra Temora Aviation Museum, bemalet som Royal Australian Air Force 'A77-851'

Glyndwroprøret, det walisiske oprør eller Den sidste krig for uafhængighed (engelsk: Glyndwr Rising) var et walisisk oprør mellem 1400 og 1415 mod det engelske overherredømme. Det blev ledet af Owain Glyndwr. Det var den sidste store manifestation af en walisisk uafhængighedsbevægelse inden Wales blev inkorporeret i England ved Laws in Wales Acts 1535–1542.Oprøret begyndte i år 1400, da Henrik Bolingbrok som Henrik 4. overtog tronen fra Richard 2., der hidtil havde givet waliserne muligheder i samfundet. Henrik kørte en hårdere linje. Efter en strid med en engelsk stormand udråbte Owain sig selv som prins af Wales og angreb stormandens borg. Tudor-familien fra Anglesey startede en guerillakrig mod englænderne, og Henrik sendte sin hær til Wales for at slå oprøret ned. Flere engelske borge faldt for oprørerne, og Owain opnåede stor succes og popularitet i Wales. Englænderne vedtog særlige love for at forhindre waliserne i at få for meget magt i deres hjemland. Omkring 1402 begyndte Frankrig også at støtte waliserne, da de så et svækket England som en fordel i den verserende konflikt imellem de to nationer.
Flere engelske borge faldt eller blev belejret, og waliserne brugte en taktik med små hurtige angreb mod englænderne og undgik åbne konfrontationer. I 1404 blev Owain kronet som prins af Wales i Machynlleth. Omkring 1406 begyndte Frankrig at trække deres støtte til oprøret, og englænderne påbegyndte en ny strategi med økonomisk blokade af Wales. Langsomt genvandt englænderne vigtige borge som Aberystwyth og Harlech. Flere af oprørslederne blev dræbt på slagmarken eller taget til fange, men Owain forblev på fri fod. I 1415 havde englænderne igen fuld kontrol over Wales, og de store familier, der havde støttet oprøret, var enten ruineret eller udryddet. Kun Maredudd ap Tudur formåede for alvor at klare sig godt, idet han rejste til London og grundlagde det, som senere blev Tudordynastiet.
I de sidste ti år af 1300-tallet havde Richard 2. af England indledt en storstilet plan for at konsolidere sit greb om kongeriget og tage magten fra de stormænd, som konstant udfordrede og truede hans autoritet. Som en del af planen begyndte Richard at flytte sin magtbase fra sydøst og London mod grevskabet Cheshire, og han opbyggede systematisk sin magt i det nærliggende Wales. Wales var mange små semi-autonome feudale stater, bispedømmer, herreder og områder under direkte kongelig kontrol. Richard eliminerede sine rivaler og overtog deres land, eller gav det til sine allierede. I denne proces opfostrede han en hel klasse walisere til at overtage embeder i hans nye len. For dem var de sidste år af Richard 2.s styre fyldt med muligheder. For de engelske stormænd derimod, var det et yderligere tegn på, at Richard var ude af kontrol.
I 1399 vendte den landflygtige Henrik Bolingbroke, som var arving til hertugdømmet Lancaster, tilbage for at gøre krav på sine landområde. Henrik samlede en hær og marcherede mod kongen. Richard skyndte sig tilbage fra Irland til Wales for at tage sig af Bolingbroke, men han blev arresteret af Henry Percy, 1. jarl af Northumberland på vej fra Conwy Castle til sit møde med Bolingbroke ved Flint Castle, hvor han skulle diskutere tilbageleveringen af Henriks landområder. Richard blev fængslet i Chester før han blev ført til London. Parlamentet gjorde hurtigt Henry Bolingbroke til regent og derefter til konge. Richard døde på Pontefract Castle kort efter den mislykkede Epiphany Rising blandt de engelske adelige i januar 1400, men hans død blev ikke kendt før et stykke tid efter. I Wales blev Owain Glyndwr o.a. for første gang bedt om at vælge side. Waliserne havde generelt støttet kong Richard, der havde efterfulgt sin far, Edvard, den sorte prins som prins af Wales. Da Richard var blevet fjernet fra tronen, blev walisernes mulighederne for forbedre deres status i samfundet begrænset. Mange walisere var tilsyneladende usikre over, hvad der videre skulle ske med dem.
I et stykke tid forblev kongens støtter på fri fod. Den 10. januar 1400 udbrød der voldsomme civile uroligheder i den engelske grænseby Chester som støtte til Epiphany Rising. Langs den engelsk-walisiske grænser opstod der en følelse af oprør og uorden.
Oprøret begyndte efter sigende som et skænderi med Owain Glyndwr og hans engelske nabo. Skiftende indehavere af titlen som Baron Grey de Ruthyn af Dyffryn Clwyd var engelske godsejere i Wales. Glyndwr havde været en del af en langtrukken strid med dem. Han havde tilsyneladende gået til parlamentet for at få dem til at løse problemet, og under kong Richard havde han vundet sagen. Reginald Grey, 3. Baron Grey de Ruthyn — der var loyal mod den nye konge — brugte sin indflydelse til at få beslutningen omstødt. Owain Glyndwr appellerede, men sagen blev afvist. En anden historie lyder, at de Grey med overlæg tilbageholdt en kongelig indkaldelse til Glyndwr om at slutte sig til kongens nye skotske felttog i august 1400. Teknisk set var Glyndwr forpligtet til at stille med soldater til den engelske krone, som han også havde gjort tidligere. Ved ikke at respondere på den gemte indkaldelse har han, muligvigs uforvarende, påkaldt sig Henriks vrede.
Den 16. september 1400 blev Owain udråbt til prins af Wales af en lille gruppe tilhængere, med hans ældste søn, hans svogere og Dean of St Asaph. Det var i sig selv en revolutionær udmelding. Owains mænd spredtes hurtigt over det nordøstlige Wales. Den 18. september blev de Greys fæstning Ruthin Castle angrebet og stort set ødelagt. Denbigh, Rhuddlan, Flint, Hawarden og Holt fulgte hurtigt efter. den 22. september blev byen Oswestry svært ødelagt af Owains plyndring. Den 23. september bevægede Owain sig sydpå for at angribe Powis Castle og plyndrede Welshpool.På omkring samme tidspunkt startede Tudor-brødrene fra Anglesey en guerillakrig mod englænderne. Tudors of Penmynydd var en prominent familie fra Anglesey, der havde tætte forbindelser til Richard 2. Gwilym ap Tudur og Rhys ap Tudur var begge militære ledere for et kompagni soldater, der var blevet samlet i 1396 for at beskytte Nordwales mod enhver invasion, som Frankrig kunne finde på. De sluttede sig til kongen under hans militærekspedition til Irland i 1398. Da Glyndwr bekendtgjorde sit oprør, svor Rhys, Gwilym og deres tredje bror, Maredudd ap Tudur, åbent troskab til ham; de var Glyndwrs fætre på deres mors side.Kong Henrik 4., der var på vej tilbage efter en invasion i Skotland, sendte sin hær mod Wales. Den 26. september var han i Shrewsbury og klar til at gå ind i Wales. I et hurtigt felttog ledte Henrik sin hær rundt om Nordwales. Han var hele tiden generet af dårligt vejr og angreb fra den walisiske guerilla. Da han ankom til Anglesey, hærgrede han øen og angreb landsbyer og klostre som Llanfaes Friary nær Bangor. Dette var det historiske gravsted for Tudor-familen. Rhys ap Tudur ledte et baghold på kongens soldater ved Rhos Fawr. Efter kampene flygtede englænderne tilbage i sikkerhed i Beaumaris Castle. Den 15. oktober var Henrik tilbage i Shrewsbury, hvor han løslod flere fanger, og to dage senere var han i Worcester.
I 1401 begyndte oprøret at sprede sig. Owain fik kontrol over en stor del af det nordlige og centrale Wales. Der blev registreret adskillige angreb på engelske byer, borge og herregårde i nord. Selv mod syd i Brecon og Gwent var der forlydender om røvere og lovløshed. Kong Henrik udnævnte Henry "Hotspur" Percy – krigersønnen af den magtfulde jarl af Northumberland – til at genoprette ro og orden i landet. I marts blev der givet amnesti til alle rebeller med undtagelse af Owain og hans fætre, Rhys og Gwilym ap Tudur.
Størstedelen af landet indvilligede i at betale de normale skatter, men Tudur-fammilien vidste, at de havde brug for noget at forhandle med, hvis de skulle fjerne truslen, som hang dem over hovedet. De besluttede at erobre Edvard 1.s store borg i Conwy. Selvom bemandingen på Conwy Castle kun bestod af 15 soldater og 60 bueskytter var det rigeligt til at forsvare den. Desuden havde den havde masser af forsyninger, og man kunne nemt få nye via havet. Turdurnes folk bestod af kun 40 mand. På langfredag, den 1. april, var hele garnisonen på borgen, på nær fem mand, i den lille kirke i byen, da en tømrer gik mod porten, som ifølge Adam af Usks krønike "fingerede at ankomme til sit normale arbejde". Da han var kommet ind på borgen, angreb han de to vagter og åbnede porten, så oprørerne kunne komme ind. Da Percy ankom fra Denbigh med 120 soldater og 300 bueskytter vidste han, at det ville kræve langt flere mænd at komme ind i den mægtige fæstning, og han blev derfør nødt til at forhandle. Der blev indgået et kompromis, der resulterede i, at der blev givet benådninger til de implicerede, men den 20. april underkendte kongen Percys lokale beslutning. Det var ikke før, at Gwilym ap Tudur begyndte at skrive direkte til kongen, at der blev indgået en aftale den 24. juni. Betingelserne indbefattede dog, at ni af forsvarerne, der havde indtaget borgen, måtte overdrages til domstolen.
Owain skaffede sig også sin første store sejr på slagmarken i maj eller juni ved Mynydd Hyddgen nær Pumlumon. Owain og hans hær på nogle få hundrede mænd havde slået lejr i bunden af Hyddgen Valley da omkring 1.500 engelske og flamske bosættere fra Pembrokeshire ('lille England i Wales'), angreb dem. Owain mobiliserede sin hær og kæmpede imod, og dræbte omkring 200. Situationen var seriøs nok til, at kongen samlede endnu en strafekspedition. Denne gang angreb han i oktober via det centrale Wales. Fra Shrewsbury og Hereford Castle drev Henrik 4.s styrker igennem Powys mod Strata Florida Abbey. Cistercienserordenens hus var kendt som et sted, der støttede Owain, og Henrik havde derfor som formål at minde dem om, hvor deres loyalitet burde ligge, og at stoppe oprøret i at sprede sig længere mode syd. Efter en del chikane fra Owains tropper nåede han Strata Florida. Henrik ønskede dog ikke at være nådig. Hans hær ødelagde delvist klostret og henrettede en munk, der var mistænkt for at bære våben mod kongen. Han formåede dog ikke at angribe Owains tropper i større antal. Owains folk chikanerede kongens hær og kom med hurtige små angreb for derefter at flygte. De brugte denne hit-and-runtaktik på kongens forsyningstropper, mens de undgik en åben kamp. Henriks hær var tvunget til at trække sig tilbage. De ankom til Worcester den 28. oktober 1401 uden at have opnået meget. Året blev afsluttet med slaget ved Tuthill, der blev udkæmpet under Owains belejring af Caernarfon Castle den 2. november 1401. Udkommet af slaget var dog ikke endegyldigt for nogen af parterne.
Englænderne forstod, at hvis oprøret fik mere fremgang, ville de ende med at tiltrække utilfredse støtter af den afdøde kong Richard, som der cirkulerede rygter om stadig var i live. De var bekymrede over den potentielle utilfredshed i Cheshire og var mere bekymrede over nyhederne fra Nordwales. Hotspur klagede over, at han ikke modtog den nødvendige støtte fra kongen, og den undertrykkende politik, som Henrik førte, opmuntrede blot oprørerne. Han mente, at forhandlinger og kompromiser ville overbevise Owain om at stoppe oprøret. Hotspur var muligvis i hemmelige forhandlingen med Owain og de andre ledere om at forhandle en løsning allerede så tidligt som 1401. Kernen blandt de Lancastriske tilhængere ønskede dog ikke et kompromis. De kæmpede imod med anti-walisiske love, der var designet til at etablerede engelsk dominans i Wales. Loven inkluderede forbud mod at nogen waliser købte jord i England, afholdt dem fra at have nogle offentlige embeder, fra at bære våben, fra at have nogle borge eller forsvare noget hus, intet walisisk barn kunne blive uddannet eller stå i lære til at blive håndværker. Desuden kunne ingen englænderne blive dømt i et søgsmål, hvis anklageren var waliser og walisere blev straffet hårdt, hvis de giftede sig med en englænder, ligesom enhver englænder, der giftede sig med en waliser, blev frarøvet stemmeret, og alt offentlig forsamling var forbudt. Disse love sendte en besked, om at englænderne så alle walisere som lige skyldige. Mange af de walisere, der havde forsøgt fremme deres karriere hos englænderne, følte sig nu skubbet ud af oprørerne, da det spinkle fælles flodslag mellem Henrik og Owain forsvandt.
Det samme år, i 1402, fangede Owain sin ærkefjende Reynald eller Reginald Grey, 3. baron Grey de Ruthyn i et baghold i slutningen af januar eller starten af februar i Ruthin. Han blev holdt fanget i et år indtil Owain modtog en betragtelig løsesum fra kong Henrik. I juni 1402 mødtes Owains tropper en hær ledet af Sir Edmund Mortimer, jarlen af Marchs onkel ved Bryn Glas i det centrale Wales. Mortimers hær blev besejret, og Mortimer selv blev taget til fange. Der var forlydender om, at walisiske kvinder fulgte Owains hær og dræbte de sårede engelske soldater og lemlæstede deres lig. Efter sigende var dette en hævn for de plyndringer og voldtægter, som de engelske soldater havde foretaget året inden. Glyndwr tilbød at befri Mortimer for en stor løsesum, men Henrik nægtede at betale. Mortimer havde på nogle punkter større ret til den engelske krone end Henrik selv, så det var ikke en mulighed at få ham løsladt. Som modsvar forhandlede Sir Edmund en alliance med Owain og giftede sig med Owains datter, Catrin.Det var ligeledes i 1402, at de første forlydender om at franskmænd og bretonere hjalp Owain begyndte at optræde. Frankrig, der var midt i hundredårskrigen med England, håbede i særdeleshed på at bruge Wales, som de havde brugt Skotland som et udgangspunkt for deres kamp mod englænderne. Franske kapere begyndte at angribe engelske skibe det Irske Hav og gav våben og andre forsyninger til waliserne. Franske og bretonske pirater deltog også i Owains angreb.
1403 markerer året, hvor oprøret for alvor blev nationalt i Wales. Owain drog mod vest og syd. Han genskabte Llywelyn den Stores felttog mod vest og marcherede ned langs floden Tywi Valley. Landsby efter landsby sluttede sig til ham. Engelske herregårde og borge faldt eller også overgav beboerne sig. Til sidst faldt også Carmarthen, der var en af de primære engelske magtbaser i vest, og den blev overtaget af Owain og hans folk. Han vendte derefter om og angreb Glamorgan og Gwent. Abergavenny Castle blev angrebet og byen blev brændt ned. Owain gik ned langs floden Usk og ud mod kysten, hvor han brændte byen Usk og erobrede både Cardiff Castle og Newport Castle. Kongelige embedsfolk rapporterede, at walisiske studenter på Oxford University forlod deres studier for at slutte sig til Owain, og walisiske arbejdere og håndværkere forlod deres arbejde i England for at vende tilbage til Wales. Owain kunne også trække på gamle soldater fra de engelske felttog i Frankrig og Skotland. Hundredvis af walisiske bueskytter og erfarne soldater forlod den engelsk hær for at slutte sig til oprøret.
I det nordlige Wales påbegyndte Owains tilhængere yderligere angreb på Caernarfon Castle, denne gang med fransk støtte, og den blev næsten erobret. Som modsvar angreb og nedbrændte Henrik af Monmouth (søn af Henrik 4. og den fremtidige Henrik 5.) Owains hjem i Glyndyfrdwy og Sycharth. Den 10. juli 1403 erklærede Hotspur sig i opposition til kongen ved at udfordre sin fætter Henriks ret til tronen, ved at samle sine bannere i et oprør i Cheshire ved Chester, der var en bastion for Richard 2.s tilhængere. Henrik af Monmouth, der kun var 16 år, tog mod nord for at møde Hotspur. Den 21. juli ankom Henrik til Shrewsbury lige før Hotspur, hvilket tvang oprørshæren til at slå lejr uden for byen. Henrik startede slaget inden jarlen af Northumberland var ankommet til Shrewsbury. Således var Henrik klar til kamp den 22. juli inden oprørernes fulde styrke var samlet, og på et sted som han selv havde valgt. Slaget varede hele dagen, prins Henrik blev slemt såret i ansigtet af en pil, men fortsatte kampen side om side med sine mænd. Da beskeden om at Hotspur var død begyndte oprørernes modstand at mindskes og falde fra hinanden. Da dagen var omme, var Hotspur død og hans oprør var ovre. Mere end 300 riddere og op mod 20.000 mænd blev dræbt eller såret.
I sommeren 1404 erobrede Owain de store borge i Harlech og Aberystwyth, og han bemandede dem begge. Ivrig efter at demonstrere sin magt som hersker holdt han hof i Harlech og udpegede den dygtige, unger Gruffydd Young som sin kansler. Kort efter indkaldte han ifølge Adam af Usk til sit første parlament (eller mere sandsynligt cynulliad eller "samling") i hele Wales ved Machynlleth, hvor han blev kronet som prins af Wales. Højtstående gejstelige og andre vigtige personer i samfundet flokkedes til hans banner. Den engelske modstand blev isoleret til nogle få borge, befæstede byer og forskansede herregårde.
Owain demonstrerede sin nye status ved at forhandle den såkaldte "Tripartite Indenture" i februar 1405 med Edmund Mortimer og Henry Percy den 1. jarl af Northumberland. Aftalen gik ud på at dele England og Wales mellem de tre. Wales ville gå helt til floderne Severn og Mersey mod øst, inklusive det meste af Cheshire, Shropshire og Herefordshire. Mortimer Lords af March ville overtage hele Syd- og Vestengland, mens Thomas Percy, 1. jarl af Worcester, ville få det nordlige England. Lokale engelske samfund i Shropshire, Herefordshire og Montgomeryshire havde stoppet deres aktive modstand og lavede deres egne fredsaftaler med oprørerne. Der gik rygter om, at Richard 2.s gamle allierede sendte penge og våben til waliserne samt at både cistercienerne og franciskanerne kanaliserede deres penge til også at støtte oprøret. Yderligere fungerede Percys oprør stadig, selv efter Percy Archbishop Scropes nederlag i maj. Faktisk sluttede dette oprør ikke før udgangen af 1408, da sheriffen af Yorkshire besejrede Henry Percy ved Bramham Moor. Owain kapitaliserede på den politiske situation for at lave den bedst mulige aftale.
Tingene blev også forbedret på den internationale front. Selvom forhandlingerne med de irske lords mislykkedes havde Owain grund til at håbe, at franskmændene og bretonerne ville være mere velkommende. I maj 1404 havde Owain sendt Gruffydd Young og sin svoger, John Hanmer, til Frankrig for at forhandle en traktat med franskmændene. Resultatet blev en formel aftale, hvor Frankrig lovede at hjælpe Owain og waliserne. En walisisk hær støttet af fransk-bretonske styrker havde allerede angrebet og belejret Kidwelly Castle i november 1403. Waliserne kunne også regne med en semiofficiel hjælp fra kelterne i det uafhængige Bretagne og Skotland. Skotske og franske kapere hærgrede i walisiske farvande under hele Owains oprør. Skotske skibe havde plyndret engelske bosættelser på Lleynhalvøen i 1400 og 1401. I 1403 havde en bretonsk deling besejret englænderne i Den Engelske Kanal, og plyndret og hærgret Jersey, Guernsey og Plymouth, mens Frankrig gik i land på Isle of Wight. I 1404 plyndrede man de engelske kyster med walisiske tropper ombord, og der blev sat ild til Dartmouth og gjort store ødelæggelser langs Devons kyster.
1405 var "franskmændenes år" i Wales. På kontinentet havde Frankrig presset englænderne tilbage, idet den franske hær havde invaderet Aquitaine. Samtidig havde Frankrig sat styrker i land ved Milford Haven i det vestlige Wales. De var taget afsted fra Brest i juli med mere end 3.000 riddere og soldater ledet af Jean 2. de Rieux, en bretonsk lord og Marshal af Frankrig. Desværre havde de ikke været i stand til at skaffe ferskvand nok, og mange krigsheste døde. De medbragte moderne belejringsmaskiner. Sammen med Owains mænd marcherede de ind i landet og erobrede byen Haverfordwest men formåede ikke at overtage borgen. De marcherede videre og generobrede Carmarthen og belejrede Tenby. Det der nu skete, er fortsat et mysterium; fransk-walisiske tropper fortsatte tværs over det sydlige Wales (ifølge lokale sagn) og invaderede England. Ifølge en middelalderlig krøniker, den utroværdige Monstrelet, marcherede de igennem Herefordshire og videre ind i Worcestershire, hvor de mødtes med den engelske hær vest for Great Witley kun 10 km fra Worcester. Her lå Henrik 4.s hær på Abberley Hill mod syd, mens Owains tropper vendte mod nord på det defensive jernalderfort Woodbury Hill, der lokalt stadig kendes som Owain's Hill. Hærerne stillede dagligt op til slag og kiggede hinanden med en mil imellem dem, men uden nogle større konfrontationer i otte dage. Ingen af dem ønskede at indlede slaget. Derefter trak begge sider sig tilbage, af årsager som stadig ikke er klarlagt. Henriks strategi var at forlænge den ikke-blodige konfrontation og skræmme den walisiske hær. Waliserne og franskmændene havde ikke mulighed for nye forsyninger, og de trak sig tilbage til Wales ved nattetid. Hvis disse begivenheder virkelig skete, er det bemærkelsesværdigt, at der ikke findes nogen omtale af dem i officielle engelske statsdokumenter eller krøniker.
Der ankom flere franske soldater i løbet af året, men højdepunktet for den franske deltagelse i oprøret var overstået.
I 1406 annoncerede Owain sit nationale program. Han erklærede sin vision om en uafhænging walisisk stat med et parlament og en særskilt walisisk kirke. Der skulle være to nationale universitetter (ét i syd og ét i nord) og den traditionelle lov, Hywel Dda, skulle genoprettes. Nu havde de fleste franske tropper trukket sig tilbage efter politikken i Paris var blevet mere fredssøgende. Selv Owains såkaldte "Pennal Letter", hvor han lovede Karl 6. af Frankrig og Modpave Benedikt 13. at skifte den walisiske kirkes tilhørsforhold fra Rom til Avignon, havde ingen effekt.
Der var også andre tegn på, at oprøret havde problemer. I begyndelsen af året oplevede Owain nederlag ved Grosmont og Usk under slaget ved Pwll Melyn. Selvom det er vanskeligt at forstå, hvad der skete under disse to slag, lykkedes det tilsyneladende Henrik af Monmouth eller måske Sir John Talbot at overvinde en betragteligt walisisk styrke ledet af Rhys Gethin ("Swarthy Rhys") og Owains ældste søn, Gruffudd ab Owain Glyndwr. Den præcise dato og rækkefølge for slagene er genstand for en del debat. De har dog muligvis resulteret i Rhys Gethins død ved Grosmont og Owains bror Tudurs død ved Usk samt tilfangetagelse af Gruffudd. Gruffudd blev sendt til Tower of London og efter seks år døde han i fængslet. Kong Henrik viste også, at englænderne brugte en stadigt mere hensynsløse taktik. Adam af Usk skriver, at efter slaget ved Pwll Melyn ved Usk fik kong Henrik 300 fanger halshugget foran Usk Castle. John ap Hywel, der var præst i det nærliggende cistercienerkloster i Llantarnam, blev dræbt under slaget ved Usk, da han fungerede som præst for de døende på begge side. En endnu større trussel for oprøret var, at engelænderne gik i land på Anglesey fra Irland. Det næste år lykkedes det dem gradvist at skubbe den walisiske modstand tilbage på Anglesey, der formelt sluttede mod udgangen af 1406.
På samme tid begyndte englænderne en ny strategi. I stedet for at fokusere på straffeekspeditioner, som hans far havde brugt mange kræfter på, begyndte Henrik af Monmouth på økonomisk blokade. Han brugt de resterende borge, der var under engelsk kontrol, og begyndte gradvist at generobre Wales, mens han afskar deres forsynings- og handelsruter, så de ikke kunne få nye våben og andet udstyr. I 1407 begyndte denne strategi at bære frugt. I marts kom over 1.000 mand fra hele Flintshire til Chief Justitiar for at betale en fælles bøde for deres tilslutning til Glyndwr. Gradvist blev det samme mønster gentaget i hele landet. I juli underkastede jarlen af Arundels nordøstlige herresæde omkring Oswestry og Clun sig. Én efter én begyndte de forskellige lordships at overgive sig. Halvvejs gennem sommeren var Owains borg ved Aberystwyth under belejring, og samme efterår overgav Aberystwyth Castle sig. I 1409 var det Harlech Castles tur. I sidste øjeblik blev der sendt besked til franskmændene om hjælp, men der kom intet svar. Gruffydd Young blev sendt til Skotland for at koordinere et modangreb, men der kom intet ud af dette heller. Harlech Castle faldt i 1409. Edmund Mortimer døde i det sidste slag, og Owains hustru, Margaret, samt to af hans døtre (inklusive Catrin) og tre af hans børnebørn blev taget til fange og flyttet til Tower of London. De døde alle i fangeskab inden 1415.
Owain forblev på fri fod, men var nu en jaget guerillaleder. Oprøret fortsatte, men ikke med samme effektivitet. I 1410 gjorde Owain sig klar til et sidste plyndringstogt til Shropshire. Mange af hans mest loyale officerer var til stede. Det har muligvis været et sidste desperat selvmordstogt. Uanset, hvad intentionen var, så gik det frygtelig galt, og mange af ledenderne, der stadig var på fri fod, blev taget til fange og henrettet af englænderne. Rhys Ddu ("Black Rhys") fra Cardigan, der var en af Owains mest trofaste kommandører, blev fanget og bragt til London for at blive henrettet. En kronikør fra samme tid skriver, at Rhys Ddu blev "... lagt på et hegn og herefter slæbt til Tyburn igennem byen og blev hængt der og taget ned. Hans hovedet blev hugget af og sat på London Bridge."  hans krop blev parteret og blev sendt til fire byer, Philip Scudamore og Rhys ap Tudur blev ligeledes halshugget og deres hoveder blev sat op i Shrewsbury og Chester, for at svække moralen hos oprøreren.
I 1412 fangede Owain den ledende tilhænger af kong Henrik i Wales, Dafydd Gam ("Crooked David"), i et baghold i Brecon. Han blev løsladt mod en løsesum. Dette var de sidste dele af oprøret, for det var sidste gang, at Owain blev set i live af sine fjender. Så sent som i 1414 var der rygter om, at den Herefordshire-baserede Lollardleder, sir John Oldcastle, kommunikerede med Owain, og at der blev sendt forstærkninger til vigtige borge i Nord- og Sydwales. Fredløse og banditter var stadig aktive i Snowdonia.
På dette tidspunkt ændrede tingene sig dog meget. Henrik 4. døde i 1413, og han søn, konge Henrik 5., begyndte en ny strategi overfor waliserne. Der blev tilbudt kongelige benådninger til de store ledere i oprøret og andre modstandere af hans fars regime. I en symbolsk handling blev liget af kong Richard 2. begravet i Westminster Abbey. I 1415 tilbød Henrik 5. sågar en benådning til Owain, mens han forberedte en krig mod Frankrig. Der er tegn på, at den nye kong Henrik 5. forhandlede med Owains søn, Maredudd ab Owain Glyndwr, men der kom intet ud af dette. I 1416 blev Maredudd selv tilbudt en benådning, men han nægtede dette. Muligvis var hans fader stadig i live og ville ikke acceptere det, mens han levede. Han accepterede endeligt den kongelige benådning i 1421, hvilket indikerer at Owain Glyndwr var død. I den walisiske Bard Llawddens poesi er der tegn på, at nogle få helhjertede fortsatte med at kæmpe efter 1421 under lederskab af Owains svigersøn Phylib ap Rhys.
Annals of Owain Glyndwr (Panton MS. 22) blev skrevet færdig i året 1422. I den sidste tekst om prinsen står der:
1415 – Owain gik under jorden på St Matthews dag i høsten (21. september), og derefter var hans gemmested ukendt. Mange sagde, at han døde; seerne fastholdt, at han ikke gjorde.
I 1415 var det engelske styre genoprettet i Wales. De ledende oprørere var døde, fængslet eller forarmede igennem store bøder. Stort set alle familier i Wales, om de var engelske eller walisiske, var blevet påvirket af oprøret på en eller anden måde. Mange liv var tabt, der var store ødelæggelser i flere områder og manges liv lå i ruiner. Wales, der var allerede et fattigt område på den yderste grænse af England, blev endnu fattigere af plyndringer, økonomisk blokade og bøder. Beretninger fra rejsende beskriver ødelagte borge som Montgomery Castle og klostre som Strata Florida Abbey og Abbeycwmhir. Der voksede græs på markedspladserne i mange byer som Oswestry, og den walisiske handel var stort set gået i stå. Landområder, der tidligere havde været produktive, lå nu brak uden bønder til at dyrke jorden. Så sent som i 1492 beskrev en kongelig embedsmand i lavlandet Glamorgan at årsagen til, at han ikke kunne levere de lovede indtægter til kongen, var oprørets skyld.
Mange prominente familier var blevet ruineret. I 1411 havde John Hanmer påberåbt sig, at fattigdom var årsagen til, at han ikke kunne betale de bøder, som han havde fået. Tudor-familien herskede ikke længere over Anglesey og det nordvestlige Wales, som de havde gjort gennem slutningen af 1300-tallet. Familien syntes at være et afsluttet kapitel i de højere samfundslag, indtil den tredje Tudor-bror, Maredudd, tog til London, hvor han etablerede et nyt familiedynasti. Andre overgav sig til sidst, og affandt sig med den nye situation. Den frygtede Henry Dwn, der sammen med franskmændene og bretonerne havde belejret Kidwelly Castle i 1403 og 1404, fik fred og accepterede en bøde. Han formåede dog på en eller anden måde at betale så meget som en penny. I mange år efter han overgav sig og på trods af officielle proskriptioner husede han oprørere på flugt, opkrævede bøder blandt 200, som ikke havde støttet ham, red omkring i grevskabet med følge og planlagde at myrde kongens domsmand i Wales. Ikke desto mindre kæmpede hans barnebarn sammen med Henrik 5. i 1415 under slaget ved Agincourt. Andre kunne ikke affinde sig med det nye system. Et ukendt antal af Owains tilhængere gik i eksil. Henry Gwyn ("White Henry") — der var arving til det store lordship Llansteffan — forlod Wales for evigt, og døde senere i Karl 6. af Frankrigs tjeneste, hvor han kæmpede mod sin gamle forbundsfæller under slaget ved Agincourt. Gruffydd Young var en af de andre prominente, der gik i permanent eksil. I 1416 var han i Paris. Han levede endnu 20 år og blev først biskop i Ross i Skotland og senere i Hippo i Nordafrika.
Der blev vedtaget en serie straffelove, der skulle forhindre yderligere optøjer. Disse forblev aktive indtil slutningen af rosekrigene og kong Henrik 7. af England; også kendt som Henrik Tudor, som nedstammede fra Tudors of Penmynydd og var delvist walisisk. Indtil da kunne waliserne ikke eje ejendomme eller land i de walisiske boroughs, de kunne ikke sidde i en jury, måtte ikke gifte sig med englænderne, og der var forbud mod at ansætte dem i officielle embeder under kongen. Yderligere kunne et udsagn fra en waliser ikke bruges som bevis under søgsmål, der gik mod en englænder ved hoffet. Der var dog adskillige lejligheder, hvor walisere fik bevilget legal status som englænderne, som eksempel Edmund og Jasper Tudor, der var Henrik 6. af Englands halvbrødre. Tudorbrødrenes far, Owen Tudor, blev arresteret, da han i al hemmelighed giftede sig med enkedronningen, Katherine af Valois. Henrik 6. sørgede for, at han blev løsladt og blev en del af det kongelige hushold.

Goldbergvariationerne, BWV 988, er et værk for cembalo skrevet af Johann Sebastian Bach, som gav værket titlen „Aria mit verschiedenen Veraenderungen vors Clavicimbal mit 2 Manualen“. Værket består af 30 variationer over den aria, som indleder og afslutter det.
Goldbergvariationerne er også senere omskrevet for andre instrumenter, bl.a. for strygekvartet.
Goldbervariationerne blev udgivet første gang i 1741 som Clavierübung IV og menes at have fået navn efter Johann Gottlieb Goldberg.
Fortællingen om, hvordan variationerne blev komponeret, stammer fra en tidlig biografi om Bach af Johann Nikolaus Forkel: Ifølge Forkel blev Bachs Aria mit verschiedenen Veränderungen skrevet til den russiske gesandt ved hoffet i Dresden, Hermann Carl von Keyserling. Cembalisten Johann Gottlieb Goldberg, der var elev af Wilhelm Friedemann Bach og Johann Sebastian Bach, skulle stå for uropførelsen.
 [For dette arbejde] skal vi takke den tidligere russiske ambassadør ved domstolen i Sachsens initiativ. Grev Kaiserling, der ofte standsede i Leipzig og medbragte førnævnte Goldberg for at give ham musikundervisning af Bach. Greven var ofte syg og havde søvnløse nætter. På sådanne tidspunkter måtte Goldberg, der  boede i huset, tilbringe natten i et forkammer, så han kunne spille for Kaiserling under dennes søvnløshed. ... En gang nævnte greven, i Bachs nærvær, at han gerne ville have nogle cembalomusik] til Goldberg med en let og livlig karakter, som han måske kunne opmuntres af i disse søvnløse nætter. Bach mente, at han bedst kunne opfylde dette ønske ved hjælp af variationer, hvilket han hidtil havde betragtet som en utaknemmelig opgave, på grund af de mange gentagelser af det ensartede harmoniske fundament, når de skulle nedskrives. Han skrev da også kun et enkelt værk af denne art. Greven kaldte dem herefter altid hans variationer. Han blev aldrig træt af dem, og i lang tid betød de søvnløse nætter: "Kære Goldberg, spil mig en af mine variationer." Bach blev muligvis aldrig så rigt belønnet for noget af sine værker som for dette. Greven gav ham et gyldent bæger fyldt med 100 louis-d'Or. På trods af dette ville den kunstneriske værdi endnu ikke være betalt om gaven havde været 100 gange større.
Forkel skrev sin biografi i 1802, mere end 60 år efter begivenhederne, og der er blevet stillet spørgsmålstegn ved dens autenticitet. Den manglende dedikation på titelbladet af variationerne gør også fortællingen om bestillingen usandsynlig. Goldberg var kun 14 år ved udgivelsen,hvilket også taler imod Forkels fortælling, selv om det må nævnes, at han var en dygtig pianist og i stand til at spille fra bladet. Som modargument er det blevet fremhævet, at titelbladets formulering Clavier-Übungen (klaverøvelser), indikerer, at variationerne er skrevet for et ungt talent. I et nyere studie konkluderer pianisten og Bach-forskeren Peter Williams, at Forkels histori er fuldstændigt opdigtet.
Arnold Schering har foreslået at arien, som variationerne er skrevet over, ikke er skrevet af Bach. Nyere tids litteratur (som udgaven af Christoph Wolff) antyder at der ikke er grundlag for tvivl.
Ganske usædvanligt for Bachs arbejder blev Goldbergvariationerne udgivet endnu i hans levetid. Det nøjagtige udgivelsestidspunkt er ukendt, men kilderne angiver engang i efteråret 1741 i Nürnberg.  Udgivelsen blev foretaget af Bachs ven Balthasar Schmid fra Nürnberg. Schmid trykte dem som kobberstik. Noderne er i den første version udført med Schmids egen håndskrift og indeholder flere trykfejl.Titelbladet (på tysk):
Clavier Ubung / bestehend / in einer ARIA / mit verschiedenen Verænderungen / vors Clavicimbal / mit 2 Manualen. / Denen Liebhabern zur Gemüths- / Ergetzung verfertiget von / Johann Sebastian Bach / Königl. Pohl. u. Churfl. Sæchs. Hoff- / Compositeur, Capellmeister, u. Directore / Chori Musici in Leipzig. / Nürnberg in Verlegung / Balthasar Schmids
19 eksemplarer af førsteudgaven har overlevet. Det mest værdifulde, originaleksemplaret, findes på Bibliothèque nationale de France i Paris. Det indeholder korrektioner og tilføjelser fra komponisten samt et appendiks med 14 kanons baseret på de første otte bas-noder fra arien BWV 1087.Bachs autograf findes ikke længere. Derfor skabte det stor opmærksomhed, da der blev fundet et lydefrit eksemplar af førsteudgaven, hvor Bach med egen hånd havde foretaget korrektur til 14 kanoner.Det navn, hvorunder vi i dag kender Goldbergvariationerne, blev først etableret i løbet af det 19. århundrede. Det forekommer i Johann Nikolaus Forkels Über Johann Sebastian Bachs Leben, Kunst und Kunstwerke fra 1802, men kan ikke spores i tidligere omtaler af værket. Tilblivelseshistorien er tilsyneladende stykket sammen af informationer fra de to ældste af Bachs sønner.Bekræftende kilder er imidlertid ikke fundet.
Kompositionen er baseret på en arie, der er opbygget som sarabande i 3/4 takt. Efter en variation over arien i begyndelsen af værket, følger 30 variationer over temaet. Disse variationer følger ikke direkte grundtonen i arien, men anvender i stedet baslinjen. Hver tredje variation er en kanon i en ny skala.
Som påvist af Ralph Kirkpatrick  er variationer mellem kanonerne arrangerede i et mønster. Hvis man ser bort fra intro og finale, specifikt arien, de to første variationer, Quodlibet, samt arie da capo, er Goldbergvariationerne således konstruerede: Hver variation, der følger en kanon er genrebestemte, varierende typer, fx tre barokdanse (4, 7, 19); en fugetta (10); en Fransk overture (16); og to arier, komponeret for højrehåndsanslag (13, 25). Variationerne 5, 8, 11, 14, 17, 20, 23, 26 og 29 er, hvad Kirkpatrick har betegnet som "arabesker"; De består af variationer i et livligt tempo med et stærkt element af cross-over. Disse mønstre gentages ni gange, inden Quodlibet-delen bryder ind.
Alle dele af kompositionen er i G Dur, bortset fra 15, 21 og 25, som er i Mol. Efter de 30 variationer skrev Bach Aria da Capo e fine, dvs. at der vendes tilbage til arien i begyndelsen ("da capo") før finalen.
Aria en den eneste sats i værket, som er baseret på en tidligere, håndskreven komposition. Den afviger kun i uvæsentlige detaljer fra den trykte arie. Anna Magdalena Bach angav ingen titel i sine notater i dagbogen påbegyndt i 1725. Notaterne viser, at satsen bygger på en tidligere nedskreven sang. Arnold Schering har på grundlag af stilstudier været fortaler for det synspunkt, at Bach ikke kunne have komponeret forlægget for arien. Analyser af Anna Magdalenas håndskrift har imidlertid påvist, at notaterne formentlig er nedskrevet mellem 1735 og 1741. Dermed kan den titelløse sats sættes direkte i forbindelse med kompositionen af variationsværket. Til støtte for antagelsen om, at der ikke er tale om en af Bachs grundkompositioner, anføres at undertonerne er fransk inspirerede, mens fortalerne for, at der er tale om et originalt værk af Bach fremhæver den kvalitet og betydning, som det underliggende basfundament har for resten af værkets opbygning.
Både arien og de fleste af variationerne bygger på baslinjer, der består af 32 Fundamental-noder Variation 18 har også fundamentalnoder i overstemmen. Der findes også eksempler på, at begge stemmer i to klaviaturer fordeler sig som i Variation 20 eller ved overkrydsning af hænderne i den høje skala som i Variation 17. 
Denne sats er baseret på forskellige tyske folkesange, hvoraf to er Ich bin solang nicht bei dir g'west, ruck her, ruck her og Kraut und Rüben haben mich vertrieben, hätt mein' Mutter Fleisch gekocht, wär ich länger blieben Oprindelsen til de øvrige er ukendt. Kraut und Rüben temaet er under titlen La Capricciosa tidligere benyttet af Dieterich Buxtehude i hans 30 partitaer i G Dur, BuxWV 250. En dansker vil genkende melodien som Bro bro Brille.
Bachs biograf Forkel fortæller, at Quodlibet var en spøg, som blev aftalt i familien Bach, der i hovedsagen bestod af musikere.
Dette er en liste over udvalgte kommercielle indspilninger af Goldbergvariationerne.
Goldbergvariationerne er blevet frit bearbejdet af mange kunstnere, der enten har ændret instrumenterne, noderne eller begge dele. Den italienske komponist Ferruccio Busoni fremstillede en voldsomt ændret transskription til klaver. Ifølge kunstkritiker Michael Kimmelman: "Busoni shuffled the variations, skipping some, then added his own rather voluptuous coda to create a three-movement structure; each movement has a distinct, arcing shape, and the whole becomes a more tightly organized drama than the original." (omtrentlig oversættelse: "Busoni blandede variationer, udelod nogle og tilføjede herefter sin egen mere svulmende koda for at skabe en tredelt struktur; hver del har en særskilt buet form, og det hele bliver et mere stramt organiseret drama end originalen.") Andre arrangementer inkluderer:
1883: Josef Rheinberger, transskription til to klaverer, Op. 3 (rev. Max Reger)
1984: Dmitry Sitkovetsky, transskription til strygetrio (han har også fremstillet et arrangement til strygeorkester)
1991: Joel Spiegelman, transskription til synthesizer fra Kurzweil 250 Digital Synthesizer 
2011: James Strauss, komplet transskription til fløjte og cembalo eller fløjte og klaver
Jazzpianisten Carsten Dahl har i 2014 udgivet en nyfortolkning af Goldbergvariationerne på Tiger Records. De er indspillet på et klaver med forvrænget strengelyd, der skyldes metal-wirer fastgjort til pianoets strenge. Herved fremkommer en sound, der minder om et cembalo, et westernklaver eller en banjo. En anmelder havde fornemmelsen af, at udgivelsen både var "tro mod Bach" og inspireret af punkmusikkens udtryksformer.
Forkel, Johann Nikolaus (1802). Über Johann Sebastian Bachs Leben, Kunst, und Kunstwerke ("On Johann Sebastian Bach's Life, Art and Work"). A recent reprint is by Henschel Verlag, Berlin, 2000; ISBN 3-89487-352-3.
Gould, Glenn and Page, Tim (2002). A State of Wonder: Disc 3 Sony. ASIN: B00006FI7C
Kirkpatrick, Ralph (1938). Edition of the Goldberg Variations. New York/London: G. Schirmer, 1938.
Niemüller, Heinz Hermann (1985). Polonaise und Quodlibet: Der innere Kosmos der Goldberg-Variationen in Johann Sebastian Bach:Goldberg Variationen, Musik-Konzepte 42 (Kassel: Bärenreiter), Pp. 3-28, esp. 22-26.
Schulenberg, David (2006). The Keyboard Music of J. S. Bach, pp. 369–388. New York and Oxford: Routledge. ISBN 0-415-97400-3
Schiassi, Germana (2007). Johann Sebastian Bach. Le Variazioni Goldberg. Bologna: Albisani Editore. ISBN 978-88-95803-00-5.
Williams, Peter (2001). Bach: The Goldberg Variations. Cambridge: Cambridge University Press. ISBN 0-521-00193-5.
Wolff, Christoph (1976) : Bach's Handexemplar of the Goldberg-Variations: A New Source. JAMS 29

Göteborg (på dansk også Gøteborg) ligger på begge sider af Göta älvs sydlige udløb i Kattegat ved den svenske vestkyst og er med 549.839 indbyggere (pr. 2011)  Sveriges næststørste og Skandinaviens fjerdestørste by.
Göteborg ligger i Västra Götalands län på grænsen mellem landskaberne Västergötland og Bohuslän. Göteborg er residensstad for Västra Götalands län og stiftsby i Göteborgs stift. Hovedparten af Göteborgs kommune indgår i Göteborgs tätort, der også omfatter dele af Mölndals kommune og Partille kommune. De dele af byen, der ligger nord for elven, finder man på Hisingen, der er Sveriges femtestørste ø med ca. 125.000 indbyggere.
I byens midte ligger den ældste del af Göteborg med Gustaf Adolfs torg og Stora Hamnkanalen, der er den eneste tilbageværende rest af det oprindelige kanalsystem i Göteborg. Her finder man også en række af byens historiske bygninger, bl.a. det gamle arsenal Kronhuset fra 1600-tallet, Kristinae kyrka ligeledes fra 1600-tallet og Ostindiska kompaniets hus fra 1700-tallet.
Hovedgaden er Kungsportsavenyen, der i daglig tale bare kaldes Avenyn, og den forbinder Kungsportsbron med Götaplatsen hvor man finder Göteborgs museum, Göteborgs stadsteater, Konsthallen og Göteborgs konserthus. 
Göteborg er en moderne industri-, handels- og eventby med et godt erhvervsklima og gode uddannelsesmuligheder. Byens internationalt orienterede udsyn har skabt et levende kulturklima, hvor tradition blandes med fornyelse.
Der har boet mennesker i området ved Göta älvs udløb i tusinder af år. I bydelen Sandarna har man fundet levn af en egentlig fast bosættelse fra stenalderen. Kystlandskabet gav gode muligheder for jagt og fiskeri. I og omkring Göteborg er der gjort en del fund, og der er bevaret helleristninger fra dette tidlige samfund:
Hällristningsvägen – seks skibsristninger, et menneske, flere dyr, fodaftryk og hjulkors
Vikan – ti skibsristninger, dyr og hjulkorsDer findes også et hellemaleri ved Tumlehed på Hisingen.
På grund af vedvarende plyndringer fra søfarende tvinges dette samfund i 1100-tallet til at flytte ca. 40 km op ad Göta älv, hvor de grundlægger Lödöse, der i dag anses som forløberen for Göteborg. Den ældste dokumentation for navnet Lödöse, vi har kendskab til, kommer fra historieværket Gesta danorum, Saxos Danmarkshistorie, fra slutningen af 1100-tallet, hvor byen omtales. Der er senere referencer til Lödöse i de islandske sagaer.
Lödöse voksede hurtigt i betydning som Sveriges port mod vest, og i løbet af 1100-tallet har byen tre kirker, en kongsgård og et kongeligt møntværk. De konstante stridigheder med danskerne medførte dog, at man kun havde uhindret adgang til havet fra midt i 1200-tallet til begyndelsen af 1400-tallet. I disse knap 200 år oplever Lödöse sin storhedstid.
Der var en omfattende handel med de andre skandinaviske lande samt med Tyskland, Skotland, England og Nederlandene. Tyskland blev den dominerende handelspartner, og Hanseforbundet havde repræsentation i byens magistrat. Fra udlandet importeredes det, man ikke selv kunne fremstille, og eksporten bestod af bl.a. animalske produkter samt tømmer og jern.
I 1200-tallet bygges borgen Lödösehus til forsvar af byen. Borgen bliver i 1300-tallet et af Sveriges mægtigste fæstningsanlæg og var omkranset af både dobbelte og tredobbelte voldanlæg. Borgen havde status som riksborg og tjente som opholdssted for den svenske kongefamilie. 
Som forsvarsbastion mister borgen dog med tiden sin betydning. Der anlægges tre nye fæstningsanlæg i området. Gullbergs fäste bygges tæt ved Säveån i 1303, og Lindholmens borg på Hisingen følger efter i 1333. I begyndelsen af 1300-tallet anlægges også fæstningen Elfsborg (svensk Älvsborg) på Klippan. Men svenskerne var stadig plaget af den danske og den norske told. 
I 1400-tallet er Lödöse blandt Sveriges seks vigtigste byer. Det svenske rigsråd beslutter, at der skal anlægges en ny by tættere ved Göta älvs udløb, og flertallet af Lödöses indbyggere flytter til den nye by Nya Lödöse, der grundlægges 1473 i det, der i dag er bydelen Gamlestaden.
I middelalderen var området omkring Göta älvs udløb delt mellem Sverige, Norge og Danmark. Stedet havde stor økonomisk og militærstrategisk betydning for alle tre lande og sikrede Sverige adgang til Kattegat og Nordsøen. For at styrke sin position byggede svenskerne i 1300-tallets første halvdel tre nye fæstningsanlæg i regionen.
Et af disse anlæg var fæstningen Elfsborg eller Älvsborg ved Klippan, der ligger i den nuværende bydel Kungsladugård i Göteborg. Fæstningen får en begivenhedsrig historie og oplever de næste 300 år bl.a. at være pantsat af den danske dronning Margrete 1. – den falder i hænderne på svenske oprørere, bliver belejret af norske tropper, og må se sig besat, nedbrændt og genopbygget af danskerne i flere omgange. 
Omkring fæstningen opstår et mindre bysamfund baseret på fiskeri, handel og håndværk. I midten af 1500-tallet beslutter kongen, Gustav Vasa, at byen Nya Lödöse skal flyttes til fæstningen Älvsborg, og byen Älvsborg Stad grundlægges sydvest for fæstningen. Älvsborg Stad får dog et brat endeligt.
I 1563 nærmer danske tropper sig byen, og svenskerne beslutter selv at brænde byen ned, så den ikke falder i fjendens hænder. De danske soldater belejrede fæstningen, som kapitulerede kort efter. Indbyggerne vendte tilbage til Nya Lödöse. Fæstningen forstærkes herefter og udbygges i flere omgange, men mister sin strategiske betydning i 1600-tallet. 
Svenskerne har i mellemtiden anlagt større og mere moderne fæstningsanlæg ved Stora Billingen og Nya Elfsborg på Kyrkogårdsholmen. Den svenske konge Karl XI beslutter derfor i 1660, at den gamle fæstning skal raseres ved sprængning. Dog skal interiøret overflyttes til den nye fæstning ved Kyrkogårdsholmen. 1673 var raseringen afsluttet. Af slottet findes i dag kun ruiner tilbage.
Den første egentlige bebyggelse i det nuværende Göteborg tager sin begyndelse i 1604 på ordre fra Kong Karl IX, og nederlandske håndværkere med viden om kanalbyggeri kan begynde at opføre en by ved Färjenäs – det nuværende Färjestaden på Hisingen. Man ønsker at have en befæstet by nær elvens udmunding, der kan beskytte handelen. Byen brændes ned af danske tropper allerede i 1611, og bliver ikke genopbygget.
I 1619 grundlægges Göteborg af den svenske konge Gustav II Adolf. Man ønsker at anlægge en by efter nederlandsk mønster omkring et system af kanaler, der dels kan virke som dræn for området, og dels vil lade byen kunne fungere som havn. De større skibe kunne ankre op ude i elven, og godset blev fragtet frem og tilbage mellem skibene og pakhusene langs kanalerne i mindre både.
De mange nederlandske håndværkere fik sammen med den skotske, engelske og tyske arbejdskraft stor indflydelse på byens hurtige udvikling og vækst med deres knowhow og håndværksmæssige kundskaber. Byen bærer stadig præg af deres indflydelse i arkitekturen, og visse kvarterer i Göteborg adskiller sig i dag væsentligt fra den traditionelle nordiske byggestil, man ser fra samme periode.
Göteborgs første byråd på svensk:"Stadsstyrelse" bestod af 10 hollændere, 7 svenskere og en skotte. I 1621 fik byen stadsprivilegier.
Som erstatning for fæstningen Älvsborg begynder man i 1650 at bygge Nya Elfsborg på Kyrkogårdsholmen ved indsejlingen til Göteborg som et led i befæstningen af byen. I denne periode blomstrer handlen, og havnens betydning som dynamo for regionen stiger, efterhånden som en stadig større mængde af jern- og trævarer skibes ud fra Göteborg.
I 1700-tallet var Göteborg centrum for den svenske handel med Kina og fjernøsten gennem Ostindiska kompaniet, der blev grundlagt i 1731 som Sveriges første internationale handelsvirksomhed. Der skabtes i løbet af 1700-tallet store rigdomme i byen, der samtidigt oplever et byggeboom, hvor det ene store palæ og pakhus bygges efter det andet. Napoleonskrigene gavnede den svenske eksport til især England. Med pengene kom også bankerne til Göteborg, og i løbet af 1800-tallet blev byen et økonomisk kraftcentrum.
Der etableres uddannelsesinstitutioner, og bl.a. Chalmers tekniska högskola og Göteborgs universitet er fra denne periode. Under den store emigrationsbølge i anden halvdel af 1800-tallet og begyndelsen af 1900-tallet var Göteborg den store udrejsehavn mod vest. Fra Göteborg sejlede man til England, hvorfra rejsen til Amerika kunne fortsætte.
I løbet af 1800-tallets sidste halvdel bliver Göteborg en moderne industri- og storby. I havnen opsuger de nye værftsindustrier stadig mere arbejdskraft. Götaverken, Lindholmen og Eriksberg bliver sammen med andre virksomheder nye vartegn og økonomiske lokomotiver for regionen. Kommende internationale virksomheder som SKF og Volvo etablerer sig.
Den stadig voksende handel gør havnen i Göteborg til Skandinaviens største eksporthavn. Efter 2. verdenskrig står Sverige med et intakt produktionsapparat, fyldte ordrebøger og mangel på kvalificeret arbejdskraft. Göteborg oplever igen en stor tilgang af arbejdskraft fra Nederlandene, og byen oplever økonomisk fremgang. Den internationale værftskrise i 1970'erne og 1980'erne ramte dog Göteborg hårdt med virksomhedslukninger og arbejdsløshed.
Göteborg har efterfølgende formået at omstille sig og tilpasse sig de forandringer, der er sket i samfundet op gennem 1970’erne og 1980’erne. Man har kunnet fastholde eksisterende virksomheder og tiltrukket nye. Göteborg er i dag en moderne multikulturel metropol med store indkøbscentre, eksklusive strøg, et levende kulturliv og en traditionsrig cafékultur. 
Med sine uddannelsesmuligheder tiltrækker Göteborg især mange unge, hvilket sætter sit præg på byens musikliv. Der er mange spillesteder med faste husorkestre, og på Ullevi stadion og i Scandinavium har de største artister optrådt. Byen har formået at komme ud af krisen og har satset på kultur, uddannelse og handel. Byen har med held brandet sig selv som førende kultur- og eventby.
På de gamle industrigrunde ved havnen bygges der boliger og kontorer, og tilvæksten af kundskabstunge og højteknologiske virksomheder er stigende. I 1994 blev havnens mest prominente byggeri, Göteborgsoperan, indviet.
Göteborg har haft en næsten eksplosiv udvikling i befolkningstilvæksten. I 1670 boede der ca. 4.000 mennesker i Göteborg. Nu, lidt mere end 330 år senere, er der over en halv million. Hele Storgöteborg tæller i alt 930.635 indbyggere (pr. 2011).
Göteborg skærgård indeles i den nordlige og den sydlige skærgård. Den sydlige skærgård indgår i Göteborg Kommune og ligger i landskapet Västergötland, mens den nordlige skærgård indgår i Öckerö Kommune og ligger i landskapet Bohuslän ved spidsen af Hisingen.
Yderst i Göteborg skærgård ligger øen Vinga, hvor den svenske troubadour Evert Taube kommer fra. Den er lidt speciel, idet den hverken tilhører den nordlige eller den sydlige skærgård. Den er helt sin egen. Øen Hönö er særlig kendt for sin Hönö-kaka, der ikke er en kage men et fladt, blødt brød, som fiskerne tog med sig på havet, da det har lang holdbarhed.
Brødet smager fortrinligt med smør og ost, og kan kun anbefales, skulle man komme på de kanter. Men ellers kan det købes i de fleste supermarkeder i selve Göteborg.
Brännö er kendt for sine mange musikalske arrangementer med sangfestivaler og "De' ä' dans på Brännö brygga" – som det synges i en kendt svensk vise af Lasse Dahlquist.
Der er færgeforbindelse til de fleste af de større øer. Den sydlige skærgård når man fra Saltholmen og den nordlige med bilfærge fra Lilla Vargholmen. Flere af øerne er desuden indbyrdes forbundet med broer.
Göteborg kommune ledes af en kommunstyrelse på 13 kommunalråd, der udnævnes af kommunalfullmäktige, og fungerer som kommunens politiske forvaltningsorgan med ansvar for at lede, koordinere og styre driften af Göteborg.
Kommunstyrelsen, ledelsesgruppen, udpeges af den demokratisk valgte kommunfullmäktige, og fik efter valget i 2006 følgende sammensætning:
Kommunfullmäktige, byrådet, har 81 delegerede, kommunalråd, der vælges for fire år ad gangen. Ved det seneste valg til kommunfullmäktige i 2010 fik man følgende mandatfordeling:
Kristdemokraterna (kd): 2 (5)Tallene i parentes angiver mandatfordelingen fra valget i 2006.
Administrativt er byen inddelt i 21 områdeforvaltninger, stadsdelsnämnder, med ansvar for bl.a. børnepasning, skole, hjemmepleje og ældreomsorg i hver sin bydel, stadsdelsnämndsområde. Disse administrative enheder er sammensat af i alt 94 sammenhængende boligkvarterer, primärområden, med et gennemsnitligt indbyggertal på ca. 5000.
Biskopsgården: Norra Biskopsgården, Södra Biskopsgården, Jättesten, Svartedalen og Länsmansgården
Centrum: Guldheden, Heden, Johanneberg, Krokslätt, Landala, Stampen, Vasastaden, Lorensberg og Inom Vallgraven.
Lärjedalen: Hammarkullen, Hjällbo, Eriksbo, Agnesberg, Linnarhult, Gunnilse og Bergum
Tynnered: Bratthammar, Guldringen, Skattegården, Ängås, Önnered, Grevegården, Näset og Kannebäck
Örgryte: Olskroken, Redbergslid, Bagaregården, Kallebäck, Skår, Överås, Kärralund og LundenDer er ansat ca. 45.000 personer i Göteborgs kommune. Heraf er de 30.000 tilknyttet de 21 stadsdelsförvaltningar. Göteborg kommune omsætter årligt for ca. 34 milliarder svenske kroner.
Sporvogne har været i brug siden den første hestetrukne linje mellem Brunnsparken og Stigbergsliden blev indviet i 1879. Man overgik til elektriske sporvogne i 1902 og har udbygget nettet, så der i dag er 12 linjer i brug. Der var i 1960'erne planer om at opgive sporvognsdriften og i stedet bygge et S-togsnet under byen. Projektet viste sig at blive for omkostningstungt, og det blev skrinlagt. I stedet har Göteborg satset på den kollektive trafik med en udbygning af sporvognsnettetPendeltåget er nærbanen, der binder regionen sammen, og bruges dagligt af tusindvis af passagerer, der pendler til og fra arbejde og uddannelseLokaltogene forbinder Göteborg med resten af landsdelen, og der er daglige forbindelser til Stockholm, København og Oslo med højhastighedstogFærgehavnene har daglige forbindelser til Frederikshavn og KielLufthavnene Göteborg-Landvetter flygplats og Göteborg City Airport har begge flere daglige forbindelser til internationale destinationer
Göteborgsregionen kendetegnes af et tæt samarbejde mellem handelsuddannelserne, universitetet, erhvervslivet og de offentlige myndigheder og organisationer. Regionen råder over mere end 25 gymnasier samt Göteborgs Universitet, Sahlgrenska universitetssjukhuset og Chalmers tekniska högskola.
Gøteborgsregionen er Skandinaviens industrielle centrum i kraft af sin centrale beliggenhed mellem København, Oslo og Stockholm. Der findes i regionen mere end 900 virksomheder med udenlandske ejere, og den udvikling er for opadgående. Indenfor en radius af 300 km fra Gøteborg findes 50 % af Skandinaviens samlede industrikapacitet, og flere tunge industrikoncerner har hovedsæde i Göteborg – bl.a. Volvo, SKF, ESAB og Hasselblad AB.
Havnen i Göteborg er Nordens største havn, og en stor del af den svenske import og eksport går via Göteborgs havn. Tilvæksten af vidensintensive og højteknologiske virksomheder har været mærkbar de senere år. Turisme, sportsarrangementer og store events er blevet vigtige indtægtskilder for byen.
Der er særdeles gode indkøbsmuligheder i Göteborg. Man finder da også et af Nordeuropas største indkøbscentre, Nordstan, i byen. Her er otte bykvarterer på i alt 60.000 m² lagt under tag, hvilket giver ca. 320.000 m² forretningsareal i flere etager. Nordstan har omkring 170 butikker og restauranter samt i nærheden af 150 kontorer og omsætter for ca. 3 milliarder kr. om året med 29 millioner kunder.
Gamla Varvet var en gammel marinebase og skibsværft ved Stigberget i Majorna i Gøteborg. Det første fartøj, der blev bygget på dette værft var en galas, der løb af stablen i april 1665. Det sidste sejlskib, der blev bygget på Gamla Varvet, var Sigyn som blev søsat den 15. juli 1887, og 1907 ophørte værftet da byen behøvede området til udvidelse af havnen. 1912 overtog byen området.
Som Sveriges næststørste by har Göteborg følgelig et antal bygninger, der hæver sig over den omkringliggende bebyggelse. De højeste bygninger i Göteborg er:
Lisebergstornet – en forlystelsesattraktion i Liseberg på 116,1 m  – indviet i 1990
Skanskaskrapan, også kaldet Läppstiftet og Legohuset – en kontorbygning på 81,3 m med 23 etager – indviet i 1989
Gårda Buisiness Center – en kontorbygning på 60 m med 17 etager – indviet i 1989
Sahlgrenska Universitetssjukhuset – et hospital på 56 m med 18 etager – indviet i 1959
Frölunda Specialistsjukhus – et hospital på 55 m med 17 etager – indviet i 1967
Axel Dahlströms Torg – et boligkompleks på  48,8 m med 16 etager – indviet i 1957
Byen fik sine to første kaffehuse, Granbergska kaffehuset og James Carnegies kaffehus, i 1770'erne, og lige siden har caféerne været en del af gadebilledet i byen. Rubenssons konditori på Östra Larmgatan var i midten af 1800-tallet en musikcafé og samlingsstedet for tidens unge intellektuelle. Verdandi på Husargatan var samlingsstedet for de politisk radikale i begyndelsen af 1900-tallet.
I løbet af 1900-tallet udskilles to typer cafémiljø i Göteborg. Der var arbejdercaféerne, hvor man også kunne få serveret enkel husmandskost, og der var konditorierne, som var bagerier med kaffeservering. I 1960'erne ændredes måden, man var sammen på. Hvor man tidligere mødtes på caféerne, samledes man nu foran fjernsynet. Efter den generelle stagnation i 1970'erne blev man i 1980'erne påvirket af den kontinentale cafékultur, og ændrede koncepterne på Göteborgs caféer, hvorefter der kom en ny opblomstring af cafélivet.
I dag er Göteborg Sveriges mest cafétætte by. Man finder især caféerne i kvartererne omkring Vasagatan, Linnégatan og indenfor voldene. Fire af byens restauranter har fået en stjerne i 2006 års udgave af Guide Michelin. Syv gange mellem 1996 og 2005 er en kok fra Göteborg kåret som Årets Kock i Sverige. Man kan finde spisesteder og udskænkningssteder i alle prisklasser og etniske afskygninger.
Göteborg har markeret sig stærkt som eventby og som arrangør af tilbagevendende messer, festivaler, sportsarrangementer og andre begivenheder:
Göteborgs Internationella Konstbiennal – arrangement for nyskabende international samtidskunst
Göteborgs Jazzfestival – tre dages jazzfestival med hovedvægt på traditionel jazz
GöteborgsVarvet – et halv-marathonløb der arrangeres af Göteborgs Friidrottsförbund
Volvo Ocean Race – kapsejlads, der tidligere er kendt som Whitbread Round the World RaceAndet
Vetenskapsfestivalen – festival med videnskaben som tema og Göteborgs Universitet og Chalmers tekniska högskola som medvirkende
Göteborg råder over en række stærke museer og samlinger, der kan fortælle om byens historie, ligesom kunsten i alle dens afskygninger er repræsenteret.
Göteborgs konstmuseum – Sveriges fineste museum for nordisk kunst fra 1880'erne og 1890'erne
Göteborgs Naturhistoriska Museum – en stor udstilling med bl.a. udstoppede dyr fra hele verden
Göteborgs Stadsmuseum – historisk museum med vægten på Göteborgs og Vestsveriges historie
Radiomuseet – amatørradioens, militærradioens og den civile radios historiske udvikling
Universeum – et eksperimentarium, hvor man kan udforske naturvidenskab og teknik
Världskulturmuseet – udstillinger med udgangspunkt i mennesket, kulturen og det globale fællesskab
Göteborgsoperan – operahuset fra 1994 som kan præsentere internationale artister
Göteborgs Stadsteater – klassisk dramatik og nyskrevet svensk og udenlandsk dramatik
Der er med tiden udviklet en helt speciel lokal humor, Göteborgshumorn, som med held har spredt sig til det meste af Sverige, især via fjernsynet, film og revyer. De lokale vittigheder har ofte parrene Kålle og hans kone Ada samt Osborn og hans kone Beda som hovedroller. De er arketyper på den typiske indbygger i Göteborg – de tilhører arbejderklassen, er meget lokalpatriotiske og festglade med et særdeles afslappet forhold til de stærke drikke, og så ynder de to par at lave sjov med og om folk fra især Stockholm og Skåne. Dog altid med et glimt i øjet.
Göteborg er også hjemstedet for den svenske crazyhumor efter engelsk forbillede. Figuren Kurt Olsson, som fremstilles af den lokale skuespiller Lasse Brandeby, fik sin debut på en lokalradiostation i Göteborg i midt-80'erne, og kort efter blev det til film og flere tv-shows, hvor Kurt Olsson især gjorde sig bemærket, ved altid at skulle forklare, hvordan teknik og avancerede apparater fungerer.
Det lykkes dog aldrig for ham, men han formår altid at rode sig ud i indviklede fremstillinger, hvorefter han opgiver sit forehavende. I programmerne optrådte også et dameorkester, hvor Gudrun, der spiller på triangel, var genstand for hans store kærlighed.
I begyndelsen af 80'erne opstod også revytruppen Galenskaparna och After Shave, der vel er det tætteste, man kommer på en svensk udgave af Monty Python. De kombinerer akademiske ordspil med lokal vestsvensk bondehumor, og har med en lang produktion af film, tv-underholdning og revyoptrædener fejret stor succes i Sverige. Deres tv-serie og senere film Macken, hvor de portrætterer to brødre, Roy og Roger og deres daglige dont med at passe tankstationen Roys och Rogers Bilservice, er næsten kult i dag.
Især huskes vendingen "ring mig sen!", og konstateringen at lige meget, hvad en kunde skal have repareret, så koster det altid et sted mellem 50 kr. og 3000 kr. – dog kan den endelige pris først fastsættes, når reparationen ér gennemført.
En af sangene fra serien er blevet svensk folkeeje i dag. I den finder man Roy og Rogers simple og alligevel dybe livsfilosofi, der udtrykkes i verslinjen:
"Det ska va' gôtt å leva, annars kan det kvitta. Fint å leva, annars kan det kvitta."Den linje fortæller en hel del om folkesjælen i Göteborg.
I Göteborg ynder man også at omdøbe bygninger, steder og institutioner. Således er operahuset i folkemunde omdøbt til Ackordcentralen, en af de lokale politistationer kaldes Batongskjulet, og Scandinavium kaldes alment for Salohallen efter ishockeymålmanden Tommy Salo.
Men også Stockholm får en lille hilsen fra Göteborg, idet Riksdagen omtales som Pratbubblan – taleboblen.
Ligesom New York har Central Park, har Göteborg Slottsskogen, der ligger som en grøn oase midt i byen. Men man råder også over internationale sportsarener og Nordens største forlystelsespark.
Paddan – fællesbetegnelse for de både, der sejler med turister i kanalerne og Göta älv
Slottsskogen – stor park med naturområder og græsplæner i det centrale Göteborg
Nya Ullevi – stadion og arena der benyttes til fodbold, idrætsmesterskaber, koncerter og shows
Scandinavium – stor indendørsarena, der benyttes til bl.a. ishockey og koncertarrangementer
Göteborg har altid været en by med stærk tilknytning til sporten. Det har især været fodbold, ishockey og boksning – de traditionelle arbejdersporte, der har fundet et publikum i byen.
IFK Göteborg, også kaldet Blåvitt, Änglarna eller Kamraterna, er byens fodboldstolthed. Fodbolden fylder meget i Göteborg, og foruden IFK Göteborg spiller også de lokale BK Häcken, GAIS og Örgryte IS i den bedste svenske liga, Allsvenskan.
Med Ingemar Johansson fik man den sidste hvide verdensmester i professionel sværvægtsboksning i mere end 40 år. Hans kampe sidst i 1950'erne og først i 1960'erne mod den amerikanske bokser Floyd Patterson, (1935-2006), er blevet en del af byens og Sveriges historie.
På ishockeyfronten er det Frölunda HC, også kaldet Frölunda Indians, der samler byen. 
Den svenske højdespringer og tidligere verdensrekordholder Patrik Sjöberg og trespringeren Christian Olsson er begge fra Göteborg, ligesom en række andre svenske topatleter.
Der er et bredt udvalg af tilbud til den sports- og idrætsinteresserede i Göteborg. Både til den aktive udøver og til den, der foretrækker at følge det fra tribunen. Med fodbold- og atletikstadionet Ullevi og sportsarenaen Scandinavium som scene afholder Göteborg jævnligt internationale mesterskabskonkurrencer.
Göteborg har også fostret et antal personer, der har hævdet sig nationalt og internationalt på forskellig måde:
