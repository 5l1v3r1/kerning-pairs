
Karnovs Lovsamling (eller i daglig tale bare Karnov) er en lovsamling, der indeholder alle væsentlige danske love. Lovene er kommenteret med fortolkninger, principielle domme, administrative afgørelser og litteraturhenvisninger. Desuden er lovændringer indskrevet i lovene, så man har de gældende love med ændringer i en samlet version.
Karnovs Lovsamling begyndte i slutningen af 1920'erne under titlen "Hvermands Lovbog". Denne lovbog blev udgivet af landsretssagfører Magnus Karnov (1882-1962), der kom fra Sønderborg. Lovbogen indeholdt de mest almindelige danske love, og motivet for udgivelsen var den sønderjyske genforening med Danmark. Mens landsdelen havde været under tysk herredømme havde tysk ret naturligvis været gældende, men efter genforeningen blev dansk ret indført lidt efter lidt. Manglen på et samlet lovværk som den tyske Bürgerliches Gesetzbuch inspirerede derfor Karnov til sin lovbog. Først senere kom kommentarerne til, og konceptet blev også udvidet til Norge og Sverige.
Selvom bogudgaven i den karakteristiske bleggule farve med påskriften "KARNOV" på ryggen er det klassiske symbol på en jurist, er den i dag overhalet af online-udgaven, der opdateres løbende. 
Den fysiske lovsamling udgives i dag i et mindre oplag og er et digert værk på 4-5 bind. Lovsamlingen udgives hvert år og opdateres 10 gange årligt med mindre hæfter (Karnovs Gule Hæfter). 
Lovsamlingen er organiseret i 23 forskellige emner, for eksempel stats- og forvaltningsret, sundhedslove eller formueret. Hvert emne er igen inddelt i underemner. Udover den rent systematiske opbygning er Karnov også udstyret med en række registre, så man kan finde frem til de relevante bestemmelser på flere måder. 
I den elektroniske udgave (online) findes forskellige søge- og opslagsmuligheder og integration med andre elektroniske produkter fra samme forlag – navnlig Ugeskrift for Retsvæsen. Der findes også en række tillægsmoduler til Karnov. Man kan således få mulighed for at finde lovenes forarbejder, historik og gamle lovversioner, bekendtgørelser, cirkulærer samt vejledninger.
Lovstoffet er kommenteret ved hjælp af et meget omfattende noteværk. Hver lov indledes med en såkaldt stjernenote, hvor lovens historik og relevante kilder ridses op. Hver bestemmelse i loven er forsynet med noter efter behov. Nogle bestemmelser er slet ikke kommenteret, nogle har en enkelt note og nogle bestemmelser har notehenvisninger ved næsten hvert ord. 
Noterne indeholder kommentarer til bestemmelsen eller den del af bestemmelsen, som den henviser til. Kommentarene består dels af egentlige fortolkninger eller fortolkningsbidrag, dels af henvisninger til og resumeer af domme og anden praksis, dels af henvisninger til andre regler og uddybende litteratur. Noteværket er meget omfattende og fylder langt mere end lovteksten.
Udover hovedværket – Karnovs Lovsamling – er der også lavet flere mindre specialversioner til specielle fagområder, hvoraf den største specialversion er EU-Karnov. Herudover findes der fx også Ejendoms-Karnov, Virksomheds-Karnov og Sundheds-Karnov, hvor de relevante love er udvalgt og samlet (med kommentarer) i et enkelt bind.
Det faglige indhold varetages af en hovedredaktion, der for tiden består af professor, dr.jur. Bo von Eyben (Københavns Universitet)
professor, dr.jur. Jan Pedersen (Aarhus Universitet) og højesteretsdommer Thomas Rørdam. Herudover findes en bredere redaktion og en lang række fagspecialister, der skriver og redigerer indholdet i kommentardelen. Gennem tiden har en række af landets ypperste jurister haft sæde i hovedredaktionen.
Axel Andersen, Danske opslagsværker, kap. 10-18, Gad, 1977. (Danmarks Biblioteksskoles skrifter, 4). ISBN 87-12-16629-4.

Tamkatten (Felis catus eller Felis silvestris catus) er et lille, tæmmet, kødædende pattedyr oftest med pels. Den kaldes huskat eller bare kat, når der ikke er grund til at skelne den fra andre kattedyr. Katten er værdsat af mennesker for dens selskab og evne til at jage mus og rotter. Mange huskatte bliver op mod 20 år gamle.
Kattens anatomi ligner andre kattedyr: stærke, fleksible kroppe, hurtige reflekser, skarpe klør og tænder, der er velegnede til at dræbe byttet. Katte bruger deres gode hørelse og evnen til at se i næsten totalt mørke til at jage i tusmørke. Katte kan høre lyde, der er både dybere og højere end hvad mennesker kan høre. Det skyldes, at kattes hørelse er tilpasset deres naturlige bytte, der ofte er gnavere som mus. Når katte kommunikerer, bruger de miaven, spinden, hvæsen, dufte og kropssprog.Katte kan formere sig hurtigt. Undladelse af kastration og sterilisation og senere efterladelse af dem har resulteret i henved 60 millioner vildtlevende katte i Nordamerika alene. Under kontrollerede forhold avles katte og får registrerede stamtavler, såkaldte racekatte.
Fordi katte var tilbedte og højt værdsatte i oldtidens Ægypten, antoges det, at dyret blev domesticeret der, men der kan have været tilfælde af domesticering så tidligt som i stenalderen. Et genetisk studie i 2007 viste, at alle huskatte nedstammer fra fem hundyr af den afrikanske vildkat (Felis silvestris lybica) ca. 8000 f. Kr. i Mellemøsten. Katten er i øjeblikket det mest populære kæledyr og kan findes næsten overalt i verden.
Det danske ord kat er oprindeligt et låneord, der blev introduceret til mange sprog i Europa fra latin cattus og byzantinsk græsk κάτια, ligesom det var tilfældet med det engelske cat, spanske gato, franske chat, tyske Katze, litauisk katė, det oldkirkeslaviske kotka og oldnordisk kǫttr hankat; ketta hunkat/ kætte, blandt andre. Den endelige kilde til ordet er afroasiatisk, antagelig fra det senegyptiske čaute, hvilket er femininum af čaus "afrikansk vildkat". Ordet blev introduceret (sammen med det tamme dyr) til den romerske befolkning omkring 100 f. Kr. Et alternativt ord med sprogligt slægtskab på mange sprog er det engelske puss (pussycat). Da det først er registreret i det 16. årh århundrede, kan det stamme fra det hollandske poes eller fra det nedertyske puuskatte, hvilket igen svarer til det svenske kattepus eller norske pus, pusekatt. Etymologien kendes ikke, men det tyder på spor af germanske sprogs navn på dette dyr.
Tamkatten fik sit latinske navn Felis catus i 1758, da Carl von Linné udsendte 10. udgave af sin Systema Naturae med en revolutionerende inddeling af dyrearterne. Således betegner ”Felis” slægten, mens ”catus” repræsenterer arten. Denne inddeling hedder binomial nomenklatur. Johann Christian Daniel von Schreber døbte den europæiske vildkat Felis silvestris i 1775. Tamkatten betragtes ofte som en underart af vildkatten, hvorfor den ifølge det internationale nomenklatursystem hedder Felis silvestris catus. Det er dog mest almindeligt at betegne tamkatten som Felis catus. Nyere forskning har slået fast at tamkatten nedstammer fra den afrikanske vildkat, F. silvestris lybica.
Selv om vildkatten er den art, hvorfra tamkatten nedstammer, er der flere mellemtrin fra huskat/racekat til de helt vilde katte. Den halvvilde kat er en kat, der ikke ejes af en enkelt person, men alligevel generelt er tryg ved mennesker og bliver fodret af flere forskellige mennesker. Vilde tamkatte lever i nærheden af menneskelig bebyggelse og bliver muligvis fodret af mennesker eller søger føde i affald, men er normalt forbeholden over for mennesker.En kat, hvis herkomst er formelt registreret, kaldes en racekat, en renavlet kat eller en udstillingskat. I snæver forstand stammer en renavlet kat kun fra individer af samme race. En racekat er en kat, hvis herkomst er registreret, men den kan have stamfædre af forskellige racer. Katte, hvis herkomst er ukendt, kaldes langhårede eller korthårede huskatte.
Tamkatten vejer typisk imellem 3 og 6 kg og adskiller sig ikke nævneværdigt fra andre medlemmer af Felis-slægten. Visse racer som Maine Coon kan dog opnå en vægt på over 11 kg. En gennemsnitlig kat måler 23-25 cm i højden, 46 cm fra snudespids til den bageste del af kroppen (hannen er lidt større end hunnen) og har en hale på 30 cm.
Ligesom hunde er katte tågængere. Knoglerne i foden danner den nederste synlige del af benet. Til forskel fra de fleste andre pattedyr går katten i girafgang (den flytter først begge ben på den ene side og dernæst begge ben på den anden side). Når katten begynder at gå, strækker den først højre bagben frem, dernæst højre forben, så det venstre bagben og venstre forben. Foruden at forbruge mindst mulig energi, gør denne gangart katten hurtigere, mere elegant og adræt, og forbedrer dens evne til at liste sig frem. Ydermere placerer katten sin bagerste pote så godt som præcist i sporet af den forreste, hvilket efterlader færre synlige spor og støjer mindst muligt. Går den over i trav, bevæger den det højre forben samtidig med det venstre bagben, og på samme måde det venstre forben med det højre bagben (diagonalgang). I fuld fart kan katten opnå en fart på næsten 50 km/t, hvilket bl.a. muliggøres af dens fleksible rygrad, der trækker sig sammen og strækker ud under sprint. Derudover bruger katten begge bagben til at løfte sig fremover i en masse små ”spring”. I fuld fart kan bagbenene komme foran forbenene, så katten er flyvende. Katten kan dog ikke opretholde det tempo ret længe, da dens sprintermuskler hurtigt trættes.Som de fleste andre medlemmer af kattefamilien har huskatten et sæt klør på hver pote den kan trække frem. Kløerne er normalt gemt bag skind og pels, hvilket forhindrer at de slides ved kontakt med jorden. Katten er i stand til af egen vilje at trække kløerne frem på en eller flere poter. Hvor mange og hvor meget afhænger af om katten bruger dem under jagt, i selvforsvar, til at forbedre støtten ved bløde overflader eller til at lege med tøj, tæpper m. m. De fleste katte har fem klør på de forreste poter og fire på de bagerste. På forpoterne er der et fremspring der minder om en sjette ”finger”. Denne ”håndrodspude”, som katten har tilfælles med hunden og de store katte, sidder på indersiden. Den har ikke nogen funktion ved normal gang, men menes at forbedre fodfæstet under spring.
Kattens ører har 30 muskler, og den kan bevæge ørerne uafhængigt af hinanden. Bortset fra nogle få racer hvor ørerne bøjer nedad, vender kattens ører opad. Når katten er vred eller bange bøjer den ørerne bagud. Det gør den også, når den leger eller lytter efter noget, der kommer bagfra.
Katte har et sæt specialiserede tænder, der gør dem i stand til at aflive et bytte og flå dets kød på samme måde som en saks klipper igennem stof. Kattens tredje øvre forkindtand og nedre bagkindtand fungerer tilsammen som en saks, hvilket er væsentligt ved indtagelsen af føde, idet dens små kindtænder ikke er i stand til at tygge føden. Kattens tunge er overdækket med 0,5 millimeter lange pigge kaldet papillae. Disse pigge indeholder keratin, hvilket gør dem stive og anvendelige til soignering. Huskatten kommunikerer på en lang række måder: den mjaver (adskillige slags), snerrer, hvæser, triller, spinder. Men kattens kommunikation er i mindst ligeså høj grad baseret på kropssprog som på de lyde den laver.
Kattens skind sidder ret løst hvilket gør den i stand til at vende sig om under et sammenstød med et andet rovdyr – også selv om det har fået greb om katten. Det løse skind har også fordele (for dyrlægerne), idet det gør indsprøjtninger noget nemmere at udføre. Kattens skind er særligt løst i nakken, og det er også her at katten tager fat i sine killinger når de skal flyttes. Tendensen til, at katten bliver stille og passiv når den gribes på dette sted, er der også i voksenlivet: når en hankat parrer sig, tager han fat samme sted.
Katten er meget bedre til at se i mørke end mennesket, da dens hornhinder og pupiller pga. deres størrelse er i stand til at samle meget mere lys. Derudover har katten et lag spejlagtige celler på eller bagved nethinden (tapetum lucidum) som kaster den del af lyset, der ikke blev opfanget af nethinden i første omgang, tilbage til nethinden, så der er endnu en chance for at lyset bliver opfanget. Kattens tapetum reflekterer 130 gange mere lys end det menneskelige øje, hvilket er en del af forklaringen på kattens bedre nattesyn. Det lys, der hverken er blevet absorberet på vej ind eller på vej ud af øjet, skaber kattens lysende øjne i mørke. De to forskellige slags celler der fungerer som lys-receptorer på en nethinde er tapceller og stavceller. De første er sensitive over for store mængder lys og de sidste over for små mængder lys. Katte har en større koncentration af stavceller i øjnene; det betyder at katte ser bedre i svagt lys. Katte er desuden langt bedre til at opdage ting eller dyr, der bevæger sig langs jorden i det fjerne. Det skyldes, at receptorerne hos katten er fordelt i en horisontal stribe, mens de i det menneskelige øje overvejende sidder midt i øjet. På grund af katteøjets høje lysfølsomhed er det nødvendigt i højere grad at skærme det i dagslys ved at indsnævre pupillen. Hos katte lukkes pupillen af to sammenflettede muskler, hvilket er mere effektivt end den tilsvarende ringmuskel hos mennesket. I skarpt lys danner pupillen derfor blot en lodret sprække hos katten, hvilket sammen med sammenknebne øjne kun tillader meget lidt lys at få adgang til øjet. Kattens synsfelt ligger typisk på omkring 200°, hvor menneskets er på 180°. Det binokulære felt er imidlertid smallere end hos mennesket. Katte kan godt skelne mellem visse farver – f.eks. kan de godt se forskel på rød, blå og gul, såvel som mellem grøn og rød. De er bedre til at skelne mellem de blå nuancer end mellem de røde.Katte har et tredje øjenlåg – en såkaldt blinkhinde. Den består af et tyndt lag hud og lukker sidelæns. Blinkhinden kan normalt ikke ses, men bliver synlig, hvis katten er syg eller søvnig.Modsat mennesker har katte ikke behov for at blinke regelmæssigt. Dog vil katten ofte knibe øjnene sammen i kontakt med venligtsindede mennesker. Når katten endelig blinker, gør den det langsomt, og gerne et øje ad gangen.De mest gængse øjenfarver er gul, grøn og orange. Blå øjne forbindes med siamesere. Hvide katte med blå øjne er en anelse mere tilbøjelige til at være døve. En hvid kat med kun ét blåt øje vil ofte have svækket hørelse i siden med det blå øje.
Katte og mennesker er omtrent lige gode til at høre de lave frekvenser. En kat kan høre meget høje frekvenser – helt op til 64 kHz, hvilket er 1,6 oktav over hvad mennesket er i stand til, og en hel oktav over hvad en hund er i stand til. Kattene bruger så vidt vides ikke evnen til at høre ultralyd i forbindelse med kommunikation, men det er en fordel ved jagt, da mange gnavere kommunikerer ved hjælp af ultralyd.
Kattens lugtesans er omkring 14 gange stærkere end menneskets. Deres lugtkolbe er særdeles veludviklet. Kattens næseslimhinde er på ca. 5,8 cm2, hvilket er ca. dobbelt så meget som hos mennesket, og kun lidt mindre end hos gennemsnitshunden. Katte har også et sanseorgan i næseskillevæggen: det vomeronasale organ (eller Jacobsons organ). Når en kat åbner munden en smule og lader luften strømme ind til det vomeronasale organ, ser det ud som om at den smiler eller laver grimasser. Det er uvist hvilken rolle dette organ spiller hos katte. Én hypotese går ud på, at katten bruger det til at vurdere duften af føde; en anden at det er en del af kattens ”sjette sans” og gør den i stand til at forudsige usædvanlige begivenheder (som jordskælv); en tredje at katten bruger det til at opfange sexferomoner. Katte er særdeles følsomme overfor feromonerne, som de via urin og duftkirtler bruger til at kommunikere med andre katte. Katte reagerer desuden kraftigt på en række planter, herunder katteurt, Actinidia polygama og lægebaldrian. Dette skyldes muligvis at duften fra disse planter minder om et katteferomon.
En kat har omkring 24 knurhår (vibrissae), 12 på hver side af næsen. Knurhårene er mere end dobbelt så tykke som almindelige hår og dets rødder sidder tre gange dybere inde end de almindelige hårs rødder. En kats knurhår er ekstremt følsomme og tæt forbundet med centralnervesystemet. De registrerer vibrationer fra luften, og ved hjælp af disse vibrationer kan katten mærke tilstedeværelsen af forhindringer på vejen, samt bedømme deres størrelse og form. Knurhårene er også anvendelige ved jagt: billeder taget med et højhastighedskamera viser, at når katten ikke er i stand til at se byttet, fordi det befinder sig for tæt på munden, vender den knurhårene på en måde så de danner en ”kurv” rundt om snuden, for at kunne opspore byttet. Katte har andre kraftige hår, der minder om knurhår over øjnene, på kinderne og på bagsiden af benene. 
Katte har færre smagsløg end mennesker. Katte er ikke i stand til at smage sødt, da de mangler det ene gen til det. Det skyldes en mutation hos en tidlig stamfader. Katte reagerer i stedet på syrlige ting, især aminosyrer. 
Den vilde kat lever af, hvad den kan fange i naturen af mus og småfugle. Den tamme kat lever af den mad, mennesker tilbyder den: dåsemad, tørfoder, rester eller hjemmelavet kattemad. Katte på landet og vildkatte i byen er nyttige, da de dræber og spiser mus og rotter. Katte leger med musen, inden de dræber den – specielt vil kattekillinger instinktivt give sig til at lege med en mus. At musen er spiselig skal killingerne lære af moderen.
I modsætning til hunde, kan katte ikke leve som vegetarer, da de ikke er i stand til at producere aminosyren taurin. Taurin findes overvejende i kød og fisk. Et underskud af taurin gør katten blind, idet nethinden langsomt forkalkes og degenererer. Ca. 20% af kattens kost skal bestå af proteiner. Katte er stærkt afhængige af aminosyren arginin. Mangel på arginin resulterer i vægttab og død. Kattens mavetarmkanal er meget kortere end hos altædere og har meget små mængder af visse enzymer der er nødvendige for at fordøje kulhydrater. Det betyder at kattens evne til at fordøje og gøre brug af planteføde (og visse fedtsyrer) er stærkt begrænset. Katte overlever på en naturlig kost af kød, da de har to særdeles effektive nyrer.
En kat føder levende unger, killinger, op til tre gange om året og er drægtig ca. ni uger. Et kuld består typisk af 3-7 killinger. Ifølge dansk lovgivning skal killinger blive hos deres mor til de er mindst 12 uger. Først da har de lært nok til at kunne klare sig selv.
En kat bliver typisk 14-16 år gammel, men 19 år er ikke usædvanlig. Den ældste beskrevne kat, hunkatten Creme Puff, levede fra 1967 til 2005: 38 år. Kattens alder afhænger af mange ting, men nu om dage, hvor mange dyrevenner passer bedre på deres kæledyr, ser man ofte at katte bliver op til 20 år.
Selv om katte for det meste jager alene, er det dog set, at de som ungkatte lærer at jage sammen med brødre og søstre eller med en af forældrene. Dette betyder, at de er yderst sociale dyr, ligesom katte i par faktisk kan ligge og slikke hinanden for på den måde at skabe bånd.
Katte er meget renlige dyr. De bruger meget tid på at rengøre sig selv med tungen, der er dækket med en slags pigge, der virker som en børste, der kan fjerne filtrede steder i pelsen. De gør det instinktivt. Overvægtige katte har svært ved at nå alle steder. Katte i naturen bliver yderst sjældent fede. En katteejer med en fed kat kan bruge børster og andre plejeprodukter til katten. Når den er færdig med at slikke sig, kan den risikere at få en hårbolle i maven, der kan irritere den. Hvis en ejer børster sin kat dagligt, kan antallet af hårboller formindskes. Renlighed er en almindelig form for adfærd hos kattedyr – også løver og tigere.
Katte sveder ikke, og gisper kun ved meget høje temperaturer. De afgiver varme ved fordampning gennem munden. Skal de holde på varmen, gør de det ved at reducere tilførelsen af blod til skindet. Deres afføring er normalt tør og urinen er koncentreret for at bevare så meget væske som muligt.
En 4000 timers svensk observation af 18 hunkatte og 19 hankatte viste, at hus-tilknyttede hunkatte brugte 26 % af døgnet på jagt og fødesøgning, mens andre hunner brugte 46 % af døgnet. Hankatte brugte generelt mindre tid end hunnerne. Reproduktive hankatte med hus-tilknytning brugte 5 % af døgnet, mens andre brugte 34 %.Tætheden af byttedyr vil naturligvis være afgørende for jagtheldet. Om efteråret vil det tage ca. 40 minutter at fange en mus, mens det kan tage 70 min. først på sommeren, når der er færrest mus.De vigtigste byttedyr i fritlevende kattes føde er mindre pattedyr. I en række fødeanalyser baseret på undersøgelser af rester af byttedyr i mavetarmsystemet og ekskrementer fra katte blev der gennemsnitlig fundet 69 % rester fra pattedyr og kun 21 % fra fugle.
Katte er almindelige som kæledyr i Europa og Nordamerika, og der findes over 600 millioner af dem i verden. Med dens nære tilknytning til mennesket har katten figureret i menneskets kulturhistorie i såvel religion som kunst.
I mange gamle religioner troede man, at katten var ophøjede sjæle, følgesvende eller vejledere for mennesker, at den er alvidende, men stum, hvorfor den ikke kan indvirke på menneskers handlinger. I Japan er maneki-neko en kat, der er symbol på held. Selv om der ikke findes hellige væsner i islam, fortælles det, at Muhammed havde en yndlingskat, Muezza. I nordisk mytologi ses Freja ofte afbildet på en stridsvogn trukket af katte.
Mange kulturer har overtro forbundet med katte: man rammes af uheld, hvis en sort kat krydser ens vej, lige som det ofte fortælles, at hekse har katte som hjælpere. En udbredt myte i mange lande er, at katte har ni liv (i andre lande syv eller seks); denne myte kan hænge sammen med kattens hurtighed og evne til at slippe væk fra farlige situationer samt deres evne til at overleve fald fra store højder.
I litteraturen møder man ofte katte. I mange tilfælde i tekster til børn. Men også i litteratur til voksne findes der kendte katte. Den bestøvlede kat stammer fra et fransk eventyr, mens den engelske digter Christopher Smart i sit store digt Jubilate Agno fra det 18. århundrede indlagde 74 linjer tilegnet sin kat Jeoffry. T.S. Eliot skrev i 1930'erne en række digte, der blev til samlingen Old Possum's Book of Practical Cats, forlægget for Andrew Lloyd Webbers populære musical Cats. Beatrix Potter har skrevet og illustreret flere romaner om katte.
I nyere tid kender man katten fra figurer som Fritz the Cat og Garfield, der begge først optrådte i tegneserieform, siden også i forskellige film. I Batman-universet optræder Catwoman som Batmans modstander.
Case, Linda P. (2003). The cat: its behavior, nutrition, & health. Ames, Iowa: Iowa State Press. ISBN 0-8138-0331-4. 
Committee on Animal Nutrition (1986). Nutrient Requirements of Cats (2nd udg.). National Academy Press. ISBN 0309074835. 
Fogle (1981). Interrelations Between People and Pets. Charles C Thomas Pub Ltd. ISBN 0398041695. 
Jensen, Per (2009). The Ethology of Domestic Animals (Modular Text). Wallingford: CABI. ISBN 1-84593-536-5. 
Kahn, Cynthia M.; Line, Scott (2007). The Merck/Merial Manual for Pet Health (1 udg.). Merck. ISBN 0911910999. 
Mason, I.L. (1984). Evolution of Domesticated Animals. Prentice Hall Press. ISBN 0582460468. 
Rochlitz, Irene (2007). The Welfare of Cats (1 udg.). Springer. ISBN 1402061439. 
Sunquist, Melvin E; Sunquist, Fiona (2002). Wild cats of the world. University of Chicago Press. ISBN 0226779998. 
Turner, D.C.; Bateson, P. (2000). The Domestic Cat: The Biology of its Behaviour (2 udg.). Cambridge University Press. ISBN 0521636485. 
Walker, Warren F. (1982). Study of the Cat with Reference to Human Beings (4th Revised udg.). Thomson Learning. ISBN 0030579147. 

Katherine Anne Austen, bedre kendt som Kate Austen, er en fiktiv person i den amerikanske tv-serie Lost, spillet af canadiske Evangeline Lilly. Kate har medvirket siden første sæson og betragtes som den kvindelige lederrolle.
I seriens oprindelige udkast døde nuværende de facto-hovedperson Jack Shephard og Kate trådte i karakter som lederen af de overlevende fra Oceanic Flight 815. På grund af Jacks allerede antagede rolle som seriens hovedperson, blev det besluttet at risikoen ved hans død, af hensyn til seerenes videre engagement, var for stor. I seriens tidlige udviklingsstadie var Kate desuden en ældre kvinde og besad den historie der senere overførtes til Rose.
Kate er Evangelines første større rolle. Hun havde ikke mulighed for at deltage ved den fysiske audition og sendte i stedet en hjemmevideooptagelse til producerne. Alligevel, så var produktionsholdet parate til at caste en ny skuespiller, fordi Evangelines juridiske papirer først blev godkendt dagen før første optagelsesdag. Evangeline fik i første sæson godt $80.000 per afsnit.
Jack antyder allerede tidligt i sit bekendtskab med Kate, at hun er typen der ikke bliver længe på det samme sted. Edward Mars erkender at have samme mening i "I Do," hvor han efter erfaringen om Kates ægteskab siger at han nok skal lade hende være i fred, hvis hun bliver på stedet; Han tilføjer, at de begge ved det ikke bliver ret længe. I "Tabula Rasa" er hun på vej til at forlade Rays hus, midt om natten, trods måneders venskab, kost og lugi. I "Eggtown" er Kate yderst modstridende til at afsone fængselsstraf, men accepterer i sidste ende en aftale om ikke at forlade staten de følgende ti år. Hendes manglende evne til at "slå sig ned," kommer også til udtryk gennem trekantsdramaet med Sawyer og Jack.
Trods hendes sans for retfærdighed, sammenhold og omsorg besidder hun og så en aggressiv side af sig, der kom til udtryk i "Left Behind" hvor hun i sin besindelse vrider Juliets arm af led. I det Sayid-centrerede afsnit "Enter 77" kommenteres på hvad mennesker er i stand til, og hvad der ligeledes er deres eget valg at gøre og være. I "What Kate Did" fortælles om hendes koldblodige og fuldt overlagte mord på sin formodede stedfar. Kate postulerer at have gjort det for at hjælpe sin mor, men Diane mener at Kate gjorde det af egoistiske hensyn.
Kate er født og opvokset i Iowa, USA, som datter af Diane og Sam. Tidligt i livet bliver hun venner med Tom, med hvem hun begraver en tidskapsel. Senere skilles Kates forældre og Diane gifter sig med alkoholikeren Wayne. Som voksen opretter Kate en forsikring på huset, kun for senere at springe det i luften mens Wayne er indendørs. Hun tager til sin mors arbejdsplads, indrømmer hvad hun har gjort og forsvinder. Diane kontakter myndighederne og Kate arresteres ikke lang tid efter på en busstation. Da hun køres væk af den stædige betjent Edward Mars, løber en sort hest ud på vejen. Bilen forulykker og hun tøver ikke med at udnytte sin flugtmulighed. Hun erfarer at Wayne var hendes biologiske far, og hun konfronterer Sam med iscenesættelsen. Under aliasset Lucy møder hun Cassidy Phillips. Cassidy hjælper Kate med at omgås den massive politibeskyttelse omkring Diane, for at få svar på indebrændende spørgsmål. Diane slutter samtalen med et løfte om at råbe efter hjælp, næsten gang hun ser Kate.
Kate flygter til Miami, hvor hun gifter sig med politibetjenten Kevin. Efter brylluppet kontakter Kate Edward og forespørger om han vil lade hende være i fred; Edward, der ved hun ikke er i stand til det, accepterer aftalen. Da hun næsten bliver gravid, indrømmer hun sin fortid som flygtning og sit besvær med at blive, og bedøver derfor Kevin, kun for efterfølgende at forsvinde. Kate erfarer senere at hendes mor ligger for døden med cancer. Hun kontakter sin barndomsven Tom, og sammen udgraver de tidskapslen rummende blandt andet hans legetøjsfly. Tom arrangerer et møde mellem Kate og hendes mor, men så snart Diane ser Kate, gør hun som lovet, og råber på hjælp. Kate og Tom flygter i hans bil, men før de når ud af parkeringskælderen affyrer en vagt skud gennem forruden. Skudene slår Tom ihjel, og Kate løber væk umiddelbart efter bilen forulykker.
Måneder senere orkestrerer Kate et røveri mod en bank i New Mexico, i samarbejde med adskillige kriminelle, ene og alene for at få Toms legetøjsfly fra en bankboks. Herefter flygter hun til Australien, hvor hun bosætter sig hos Rays bondegård. Godt en uge før Kate beslutter at afslutte sit ophold, opdager han hendes efterlysning i byen. Han får hende overtalt til at blive en nat ekstra, og dagen efter forsøger han hende overdraget til Edward, i håb om en dusør på $23.000. Hun forsøger at bortkomme sin arrestation, men forgæves, og transporteres på vej tilbage mod USA med Oceanic Flight 815Lost: 
"Born to Run" (Sæson 1, afsnit 22). Manuskript af Edward Kitsis & Adam Horowitz. Historie af Javier Grillo-Marxuach.  Broadcasted første gang på American Broadcasting Company den TBA.
Efter flystyrtet løsriver Kate sine håndjern, og møder i junglens periferi den sårede kirurg Jack. Den selvsamme nat leder de to og den stofmisbrugende rockmusiker Charlie efter flyets cockpit, og om muligt en efterspurgt transceiver. De finder cockpittet og taler med pilotten, men han bliver umiddelbart efter dræbt af Monsteret. Kate vender tilbage til stranden med Jack og Charlie, men er hurtig i at tilslutte sig gruppen der, anført af Sayid, vandrer op til en åben bjergside for at udsende et nødsignal. Da hun vender tilbage fortæller Jack at han har opdaget hun er kriminel, og hun tilbyder at fortælle hvad hun har gjort; Noget han takker nej til, og tilføjer at de alle har startet et nyt liv på øen. Kate og Sawyer iværksætter Mars' ønskede død, for at afværge hans lidelser. Noget der i første omgang mislykkedes, og i stedet tvinger Jack til at udøve aktiv dødshjælp. Efter Jack finder hulerne bliver Kate på stranden. Sawyer fortæller på en udflugt, at hulen er kollapset, hvilket får hende til at kompromittere Sayids plan, for at grave Jack fri. Sawyer svigter dog ikke med at udfylde Kates del af planen. Kate medvirker også til at få sandheden om Shannons medicin fra en stædig Sawyer.
Kate opdager Edwards kuffert (med pistoler og Toms legetøjsfly) under en svømmetur i en afsidesliggende sø, hvis besiddelse Kate og Sawyer ender i en længere kamp om. Hun informerer Jack om kufferten og delvist dens indhold, og i kølvandet på hendes løgnhistorie herom konfiskerer han den. Kate erfarer senere at Sun forstår engelsk, men fortsætter i almindelighed med en hjælpende og medmenneskelig attitude i lejren, og assisterer blandt andet ved efterforskningen af Claire og Charlies bortførelse. Hun hjælper også Sawyer da han søger hjælp til at spore et vildsvin, han mener bevidst provokerer ham. Da Boone tilskadekommer efter styrtet med beechcraftet, beordres Kate til at hente alkohol fra stranden, men opdager på vejen Claire i veer. Kate leverer babyen, uden Jacks hjælp.
Kate bliver bekymret for Jacks velbefindende og bedøver ham, men efter han vågner mangler nøglen til kufferten med pistoler, og de finder Locke på Shannons skudhold; En episode hvis potentielle alvor afværges trods affyrede skud. Senere, drager Kate med en ekskursion til Den Sorte Klippe, anført af Danielle. Hun melder sig til at bære dynamit til The Hatch, men kun for at opdage at Jack har byttet rundt på taskernes indhold, i håb om at beskytte hende. Sammen med Hurley, Jack og Locke opdager hun at lugen rummer en stige ned i et mørke de ikke kan se tilstrækkeligt af.
Mod Jacks protester kravler Kate og Locke ned i lugen. Kate, der kravler først, fanges af Desmond. Han beordrer hende til at binde Locke, indtil Locke afslører hendes fortid som kriminel. Kate bagbindes og låses inde i madkammeret. Hun kravler gennem luftkanalerne og ender i et rum med en computer, hvor hun overmander Desmond umiddelbart efter Jacks ankomst. Ved et uheldt får hun beskadiget computeren under kampen, hvilket udløser panik hos Desmond, der straks løber sin vej. Senere, mens hun og Jack spiller golf møder de Mr. Eko i junglen, med Sawyer på sine skuldre.
En dag hvor hun samler frugt, opdager hun en bekendt sorte hest i skoven, og da hun senere i The Swan oplever Wayne kanaliseret gennem Sawyer panikker hun, og løber ud i junglen, hvor hun kysser Jack. Efter Michael løber bort for at finde Walt, tilbyder Kate forgæves sin hjælp, og beslutter i stedet at følge efter uden deres kendskab til det. Hun fanges af The Others, og bruges i magtspillet mellem Jack, Locke, Sawyer og Tom. Sawyer sympatiserer med hende, mens hun får en kold skulder af Jack.
Kate er også et offer i Sawyers længerevarende svindelnummer, der bringer ham i besiddelse af alle våben og alt medicin i lejren. Da Claires baby, Aaron, bliver syg går Kate med for at finde en vaccine, og de akkompagneres ligeledes af Danielle. De tre går dybere ind på øen, og opdager The Staff. Kate finder et skab med et kunstigt skæg og beskidt tøj. Sun bekender senere overfor Kate at hun er gravid, og Kate hjælper hende med at håndtere den store nyhed. Kate og Jack finder et "food drop" – en palle med mad, der blev smidt ned på øen af fly. De vender tilbage til lugen hvor Henry Gale afsløres som en løgner. Senere, følger Kate Jack til hvor de havde deres første "ansigt til ansigt"-møde med Tom og andre fra The Others. De finder Michael i buskene om natten.
Hun accepterer tilbuddet om at gå med Michael til The Others' lejr. Da de finder ud af Ana Lucia har stjålet Sawyers pistol haster de lugen, kun for at finde hende død, samt Libby og Michael alvorligt såret. Libby dør senere, og de begraves begge inden Hurley, Sawyer, Jack, Kate og Michael tager af sted. På vej dertil myrder Kate og Sawyer to af De Andre; En situation der tvinger Michael til at indrømme at de er lokket i et baghold og at det var ham der satte Henry fri, samt skød Ana og Libby. Senere lykkedes det alligevel De Andre at udføre et baghold; Bagbundne kan Sawyer, Jack og Kate kun se til mens Michael og Walt sejler væk fra øen.
Kate påtvinges at tage bad i omklædningsrummet hvor hun vågner, samt at tage en kjole på der ikke er sin egen. Dernæst tilslutter hun sig Ben under morgenmad. Kate låses herefter inde i et bur overfor Sawyer, og de lukkes kun ud for at arbejde på "landingsbanen." Da Sawyer modarbejder The Others, tager de Kate på skudhold indtil han – i deres øjne – kommer på bedre tanker. Senere kravler Kate ud af burdet et et flugtforsøg, men Sawyer nægter og afslører at der ikke er nogen flugtvej, fordi øen er isoleret og ligger for sig selv, flere kilometer fra den ø der styrtede ned på. Herefter har de sex, mens Jack kan se dem på overvågningskameraerne. Kate tvinges til at se på mens Pickett næsten myrder Sawyer, som hævn for hans kones død. Under episoden snakker de med Jack over radio, hvor han informerer at situationens magtpositioner er vendt og de får et forspring til at flygte. Kate og Sawyer møder Alex, der tilbyder sin hjælp mod at de befrier hendes kæreste. Kort før de forlader øen, dukker Pickett op,men ligeledes gør Juliet der tager hans liv. Da Kate igen snakker med Jack, siger han at hun ikke skal komme tilbage efter ham.
Ved ankomst til den modsatte bred forlanger Kate at de tager tilbage efter Jack. Men hun kommer først af sted, efter hun har været ved stranden. Hun akkompagneres af Locke, Sayid og Danielle. De støder på på The Flame, hvor Mikhail under dække af et Dharma Initiative-medlem tager imod dem. Men Mikhail afsløres som en Other, og han tages derfor som gidsel. Da de forlader Flammen springer stationen i luften. De fire, sammen med Mikhail, fortsætter deres rejse til The Barracks, indtil de kommer til et supersonisk forsvarshegn. Efter Mikhails formodede død, bruger de en træstamme til at passere forsvarshegnet, og det baner vej for deres ankomst til barakkerne. Kate opdager at Jack spiller bold med Tom, men tøver om natten ikke med at gå ind efter ham. Hun fanges og placeres i et rum med et billiardbord og andet interiør. Senere , bliver gasset og trukket ud i junglen, lænket til Juliet. De kommer ikke overens, men tvinges til at samarbejde da Monsteret opsøger dem. Foran forsvarshegnet låser Juliet håndjernene op, og afslører dermed sin dækhistorie. Kate finder Jack i en af barakkerne og undskylder for de problemer hun har skabt. Hun vender tilbage til stranden med Jack, Sayid og Juliet.
Efter tilbagekomsten til stranden er Kate fortsat suspekt overfor Juliet. Da Claire bliver syg, forklarer Juliet om gravide kvinders død på øen, og Kate bliver bekymret for Sun. Hun udnytter Sawyer seksuelt efter hun ser Jack alene sammen med Juliet. Hun bryder sit løfte til Sayid om at holde Naomis ankomst hemmelig, og fortæller Jack om faldskærmskvindens tilstedeværelse i lejren. Da Karl  advarer de overlevende om The Others' bagangreb, går Kate med op til radiotårnet sammen med majoriteten af "The Lostaways." På vej dertil forlader Sawyer og Juliet gruppen for at hjælpe Sayid, Bernard og Jin på stranden. Før Juliet går kysser hun Jack i Kates åsyn. Ikke lang tid efter fortæller Jack at Sawyer blot ville beskytte hende, og at han selv elsker hende. På vej til radiotårnet krydser Ben og Alex strategisk vej med de overlevende, for at stoppe dem i at nå radiotårnet. Det lykkedes ikke, og efter ankomsten til radiotårnet kan Kate kun se passivt til at Locke dolker Naomi i ryggen, samt med glæde se at Jack kontakter Naomis fragtskib.
Jack udpeger Kate til at lede de overlevende tilbage til stranden, for at tage imod deres formodede redningsfolk. Kate mistænker Naomi for at have iscenesat et falskt spor, og eftersom Jack ikke vil lytte, tager hun sagen i egen hånd og stjæler satellittelefonen fra Jacks lomme mens de krammer. Kates teori holder stik, og hun overfaldes om natten i skoven. Naomi holder en kniv for hendes hals og kræver at få telefonen. Kate overgiver sig, men beder til at hun skåner de overlevende, eftersom Locke ikke længere er en del af dem. Naomi godtager Kates udsagn, og fortæller før sin død, at hun kom slemt tilskade da hun landede med faldskærmen. Alle de overlevende genforenes ved flyets cockpit, hvor gruppen separeres i dem der følger Jack og dem der følger Locke. Kate vælger Jacks side, og kan kun se passivt til at Sawyer går med Locke. Senere, møder hun sammen med Jack Daniel Faraday; En af de nytilkomne. Daniel drager ud for at finde sin kollega Miles vha. et internt sporingssystem. Miles, der udgiver sig for at være hårdt såret, tager Jack på skudhold og beskylder Kate for at have myrdet Naomi. De tvinges gennem junglen, hvor Juliet og Sayid vender magtpositionerne med et organiseret baghold. Kate går med Sayid og Miles til Barakkerne, i håb om at forhandle sig til Charlottes løsladelse. Sawyer holder Kate på en af værelserne i Bens hus, så snart Lockes baghold udføres. Her forsøger han at overtale hende til at blive hos dem. Da Sayid vender tilbage til helikopteren med Charlotte, fortæller Sayid Jack, at hun er blevet ved barakkerne.
Kate bestræber sig på at finde ud af hvad folkene fra fragtskibet ved om hendes efterlysning og sandsynlige dom for mord. Med hjælp fra Hurley finder hun Miles ved bådehuset, hvor de gensidigt accepterer en aftale om at Miles fortæller hvad han ved, mod at han får ét minut med Ben. Hun involverer og udnytter åbenlyst Sawyer som del i sin plan, men hans loyalitet ligger hos Locke, hvorfor han fortæller hvad Kate er i færd med. Efter Miles' møde med Ben, hvor Ben lover $3.200.000 for at Miles tier om hans eksistens, får Kate svar: Medierne og folkene på fragtskibet ved hun er efterlyst; Hvilket vanskeliggør hendes tilbagekomst, da hun med sikkerhed vil blive pågrebet af autoriteterne. Locke og Sawyer opdager hendes foretagende og hun bandlyses fra barakkerne. Hun får indtil morgenen efter, og overnatter hos Sawyer. Om morgenen ender de i en diskussion om graviditet og hendes on/off-relation til Sawyer.
Efter sin tilbagekomst til USA, retsforfølges Kate med sin mor som modstanderens nøglevidne. I en angiveligt sidste desperat manøvre tilkalder hendes advokat Jack som vidne. Jack fortæller en usand historie om hvordan Kate tog plads som de overlevendes helt, og at de kun var meget få overlevende. Diane kommer til Kate med et ønske om at se sit barnebarn og får "kolde fødder" med sin rolle som nøglevidne. Under et retsmøde fremlægger Kates modstander en aftale om hun ikke må forlade staten de følgende ti år, noget Kate accepterer. Efter aftalen mødes hun med Jack i parkeringskælderen. Han erkender at han ikke talte sandt, hverken med historien eller da han sagde han ikke elskede hende længere. Kate ønsker dog ikke at indlede noget med Jack, før han vender sig til tanken om hendes barn. Da hun kommer hjem går hun op til børneværelset, og siger hej til sit dreng, Aaron.
Lang tid senere, mødes Kate med Jack bag en lufthavn, efter han op til flere gange forgæves har forsøgt at kontakte hende. Han ville dels fortælle at en de begge kender er død – en person der forbliver unavngivet for seeren i tredje sæson – og dels at de bør finde tilbage til øen. Kate er uenig i hans bestræben og siger hun må hjem før Aaron begynder at undre sig over hvor hun er.
Kates valg mellem Jack og Sawyer er et hyppigt emne, der har delt fanfraktioner i "Jaters" og "Skaters." Første en betegnelse for tilhængere af "Jack og Kate," og sidstenævnte som "Sawyer og Kate." I Lost Podcast fra 21. september 2007, bekræfter producerne Damon Lindelof og Carlton Cuse at der stadig er mange kapitler af denne historie endnu, og at intet er afgjort. Desuden, åbnede de for muligheden for at hendes valg først sker efter øen.
I "Pilot: Part 2" siger Kate at hun ikke kan fransk. Evangeline Lilly snakker tilnærmelsesvist flydende fransk.
Evangeline Lilly kaldes "Monkey" af sine kollegaer pga. hendes evner til at klatre i træer. Desuden har hun også diverse varianter af sit mellemnavn (Evangeline) som øgenavn, bl.a. "Eve" og "Evie." Josh Holloway, ligesom sin rolle Sawyer, kalder hende for "Freckles."

Catherine "Kate" Mary Bush (født 30. juli 1958 i Bexleyheath, London) er en britisk musiker, sanger, sangskriver og pladeproducer. Hendes særprægede musikalske stil og unikke vokalarbejde har gjort hende til en af Storbritanniens mest succesrige kvindelige solokunstnere i de seneste mere end 30 år.
Hun debuterede i 1978 i en alder af 19 år med "Wuthering Heights", der som single toppede UK Singles Chart i fire uger. Hun blev dermed den første kvindelige musiker, der nåede den britiske førsteplads med en selvskrevet sang. Hun har efterfølgende udgivet 10 album, af hvilke de tre nåede førstepladsen på UK Albums Chart. Blandt singlerne har 25 ligget på top 40. Blandt disse har, foruden "Wuthering Heights", følgende nået en placering i top 10: "Running Up that Hill", "King of the Mountain", "Babooshka", "The Man with the Child in His Eyes" og "Don't Give Up".
I 1987 vandt hun en Brit Award for Bedste Britiske Kvindelige Solokunstner, og i 2002 modtog hun en Ivor Novello-pris som hæder for sit bidrag til britisk musik. I sin karriere har hun desuden været nomineret til tre Grammy Awards. Efter sin første og eneste koncertturné i 1979 udkom albummet Never for Ever (1980), som gik direkte ind på førstepladsen på album-hitlisten. Ikke alene var det første gang, en kvindelig soloartist formåede dette, det var også første gang, en britisk kvinde nåede førstepladsen på album-hitlisten. Desuden er hun den første – og til dato eneste – kvindelige kunstner, der har haft album i top 5 på den britiske hitliste i fem på hinanden følgende årtier. 
I maj 2012 vandt albummet 50 Words for Snow, South Bank Arts Award og var endvidere samme år nomineret til Ivor Novello-prisen og en Brit Award.
Kate Bush er født i Bexleyheath i Kent, nu det sydøstlige London, som datter af den engelske læge Robert Bush og hans irske hustru, Hannah Daly. Hun voksede op i deres hus på landet i East Wickham sammen med sine to storebrødre, John og Paddy. Der var tale om en meget kunstnerisk orienteret familie, hvor moderen var tidligere irsk folkedanser, hendes far var en talentfuld pianist, Paddy var instrumentmager, John var digter og fotograf. Begge brødrene spillede desuden musik og var aktive på den lokale folkemusikscene.John gik til karate på Goldsmiths College og fik sin lillesøster med. Hun fik tilnavnet "Ee-ee" på grund af sit pibende kampråb. En af hendes instruktører, Dave Hazard, har senere i en selvbiografi bemærket, at Kate Bushs dans bærer præg af hendes karatebaggrund.Under påvirkning af sin musikalske familie lærte Kate Bush sig selv at spille klaver som 11-årig efter at have fået de første lektioner af sin far. Hun spillede også violin og orgel i en lade bag ved forældrenes hus. Som teenager begyndte hun at skrive sine egen melodier og tekster.Bush gik i folkeskole på St. Joseph Convent Grammar School og senere en katolsk pigeskole i Abbey Wood i Sydøstlondon.
I midten af 1970'erne indspillede familien et demobånd med omkring 50 af Kate Bushs kompositioner, som blev sendt til flere pladeselskaber, men afvist af dem alle. En af familiens venner, Ricky Hopper, hørte hendes sange og præsenterede hendes musik for guitaristen i Pink Floyd, David Gilmour. Gilmour var imponeret og hjalp hende med at få skabt en mere professionel lyd til et nyt, mere salgbart demobånd, produceret af hans ven Andrew Powell, der senere producerede Kate Bushs første to album. Lydteknikeren var den tidligere The Beatles-mand, Geoff Emerick. Båndet blev ved 
David Gilmours hjælp sendt til Terry Slater hos EMI,  som blev så interesseret, at han gav Bush en pladekontrakt. Britisk rockmusik var på den tid stagnerende. Progressiv rock var meget populær, og visuelt orienterede rockkunstnere var på vej til at blive mere interessante, hvilket betød, at pladeselskaberne især var på udkig efter det næste nye, store navn på den alternative scene.Hos EMI var repertoirechef Bob Mercer egentlig ret sikker på, at Bushs musik var god nok til at blive udgivet straks, men han mente, at en eventuel fiasko ville være demoraliserende for hende, mens en succes kunne være for vanskelig at håndtere for den purunge pige. I stedet fortsatte hun de næste to år med skolen og fik sin afgangseksamen. I 2005 udtalte Bush i et interview med Marc Radcliffe på BBC Radio 2, at hun mener, at EMI skrev kontrakt med hende, før hun var klar til at lave et album for at forhindre, at et andet pladeselskab kom dem i forkøbet. Kontrakten gav hende et pænt forskud, som hun brugte på at forberede sig som kunstner. Hun studerede dans, mimekunst og vokalteknik og fortsatte med at skrive sange. Hendes danselærer var Lindsay Kemp, der også havde undervist David Bowie, og mimekunsten lærte hun af Adam Darius.Kate Bush skrev og lavede demoindspilninger af henved 200 numre, af hvilke enkelte senere er udgivet på bootleg-indspilninger; de kendes samlet som Phoenix Recordings. Hun sang desuden i perioden marts-august 1977 i et band kaldet The KT Bush Band i pubber rundt omkring i London, især i Rose of Lee i Lewisham. Bandet bestod ud over hende selv af hendes daværende kæreste Del Palmer på bas, Brian Bath på guitar og Vic King på trommer. I august 1977 begyndte hun at indspille materiale til sit første album i tillæg til de to numre, der allerede var indspillet i sommeren 1975.
Skønt hun havde forberedt indspilningerne til The Kick Inside ved at give koncerter på pubber med The KT Bush Band, blev Kate Bush overtalt til at bruge etablerede studiemusikere. Nogle af disse beholdt hun, også da hun senere fik sine kammerater fra bandet med til indspilninger. Hendes bror Paddy spillede mundharmonika og mandolin og senere mere eksotiske instrumenter som balalajka og didgeridoo. Stuart Elliott spillede nogle af trommerne og skulle blive hendes vigtigste percussionist på de følgende album.Bush var 19 år gammel, da hun i 1978 udgav The Kick Inside, men flere af sangene var skrevet, da hun var yngre, helt ned til 13 år. Oprindeligt var det EMI's idé, at den mere rock-orienterede "James and the Cold Gun" skulle være debutsinglen, men Bush insisterede på, at det skulle være "Wuthering Heights". Allerede på dette tidlige tidspunkt i hendes karriere var hun kendt for sin målrettethed, når det gjaldt beslutninger vedrørende hendes arbejde.  "Wuthering Heights", der var baseret på Emily Brontës roman af samme navn, strøg til tops på den britiske og australske single-hitliste og blev et internationalt hit. Hun var den første kvindelige kunstner, der opnåede en førsteplads med en sang, hun selv havde skrevet. Den efterfølgende single, "The Man with the Child in His Eyes" nåede sjettepladsen på den britiske hitliste. Den nåede også ind på Billboard Hot 100 på en 85. plads i begyndelsen af 1979. Det var Bob Mercers opfattelse, at Bushs relativt beskedne succes i USA skyldtes, at hendes musik passede dårligt til den måde, amerikansk radio fungerede på, og at der ikke var nogen måde, hvorpå det visuelle udtryk, som var så centralt for interessen andre steder, kunne blive eksponeret. "The Man with the Child in His Eyes" modtog i 1979 Ivor Novello-prisen for bedste britiske tekst.Albummet nåede tredjepladsen på albumhitlisten og solgte over tre millioner eksemplarer i Storbritannien alene. EMI havde profiteret af Bushs udseende ved at promovere The Kick Inside med en plakat med et billede af hende iført en lyserød top, der fremhævede hendes bryster. I et interview med NME i 1982 kritiserede Bush denne markedsføringsteknik med ordene: "Folk var i almindelighed ikke klar over, at jeg selv skrev sangene og spillede klaver. Medierne viste mig blot som en kvindekrop. Det er som om, jeg skulle bevise, at jeg er en kunstner i en kvindes krop". Debutalbummets store succes gjorde, at EMI overbeviste Bush om, at hun skulle lave et opfølgningsalbum snarest muligt. Resultatet var Lionheart, der udkom i slutningen af 1978, blot ni måneder efter debutalbummet. Kate Bush har i flere forbindelser givet udtryk for sin utilfredshed med Lionheart og sagt, at hun skulle have brugt mere tid på det for at få det til at blive godt. Albummet var produceret af Andrew Powell, assisteret af Bush. Det rummede flere hitsingler, særligt "Wow", men generelt blev det ikke modtaget helt så godt som The Kick Inside, men nåede dog sjettepladsen på den britiske albumhitliste. 
Utilfreds med at være blevet presset til at lave det andet album så hurtigt tog Kate Bush konsekvensen og dannede sit eget selskab, Kate Bush Music, og sit eget management-firma, Novercia, der skulle sikre hende fuld kontrol over sit arbejde. Bush udgjorde selv sammen med medlemmer af hendes familie firmaets ledelse. Som et led i at promovere Lionheart pressede EMI Bush til at tage på, hvad der skulle blive hendes første og eneste turné. Turneen, der havde titlen The Tour of Life, begyndte i april 1979 og varede i seks uger. Med sig på scenen havde hun tryllekunstneren Simon Drake, der også havde været med til at tilrettelægge showet. Karakteristisk for hendes behov for at have kontrol med forløbet var Kate Bush involveret i alle aspekter af koncerternes produktion, koreografi, kostumer og personaleansættelse.Turneen var både udmattende for Kate Bush og en finansiel katastrofe. Siden da har hun kun optrådt live sporadisk, mest til velgørenhedskoncerter.
I september 1980 udkom singlen "Babooshka", der nåede femtepladsen på singlehitlisten. Sangen var med på albummet Never for Ever, der var Kate Bushs andet forsøg som producer, idet hun delte opgaven med Jon Kelly. Det første forsøg var med live-ep'en On Stage, udsendt efter hendes turné det foregående år. Hendes to første studiealbum var karakteristiske ved at have en veldefineret lyd, der gik igen på alle numrene, hvor orkesterarrangement supplerede lyden af et liveband. På Never for Ever er der mere variation i lyden mellem numrene, fra gedigen rock på "Violin" til vemodig vals på "Army Dreamers", der også blev et hit som singleudspil. Albummet var det første for Bush med brug af synthesizer og trommemaskine. I særlig grad anvendte hun Fairlight CMI, som hun var blevet præsenteret for, da hun medvirkede som korsanger på Peter Gabriels eponymt navngivne tredje album tidligere på året. Albummet blev hendes første, der nåede toppen på albumhitlisten i Storbritannien, hvorved hun også blev den første kvindelige, britiske kunstner, der nåede denne position, ligesom det var første gang overhovedet, at en kvindelig kunstner fik et album direkte ind på førstepladsen. Som supplement til albummet udsendte Bush i december 1980 julesinglen "December Will Be Magic Again", der blev nummer 29 i Storbritannien.Hendes næste album var The Dreaming, udsendt i september 1982. Det var hendes første album, hun selv havde stået for at producere. Det markerede også en anden stor forandring for Bush, idet sangene var komponeret på en Fairlight CMI frem for klaver. Samtidig var sangene i højere grad tilpasset og lavet om i studiet frem for blot at blive arrangeret der. Med denne nyfundne kunstneriske frihed eksperimenterede hun med produktionsteknikker, der resulterede i et album, der i endnu højere grad end forgængeren varierede sit lydudtryk og til fulde udnyttede mulighederne i Fairlight CMI. I første omgang fik The Dreaming en blandet modtagelse hos de britiske anmeldere. Mange var forvirrede over det kompakte lydbillede, og nogle kritikere fandt albummet overproduceret. I 1993 udtalte Bush i et interview med Q: "Det er mit 'Hun er blevet tosset'-album". Til gengæld roste de amerikanske anmeldere albummet til skyerne og kaldte det et "mesterværk" og en "musikalsk tour-de-force". Albummet blev hendes første på den amerikanske hitliste, skønt det kun nåede en 157. plads. Albummet gik ind på tredjepladsen på den britiske albumhitliste, men er det af hendes album, der har solgt færrest eksemplarer. Det opnåede ikke desto mindre en guldplade. 
Den første single fra albummet var "Sat on Your Lap", udsendt mere end et år før selve albummet. Dens bedste placering på den britiske hitliste var en 11. plads. Titelnummeret fra albummet, hvorpå Rolf Harris og Percy Edwards medvirkede, nåede blot en 48. plads. Nummeret "There Goes a Tenner" nåede ingen hitlisteplacering trods reklamering fra både EMI og Bush selv. Sangen "Suspended in Gaffa" blev kun udsendt på det europæiske kontinent, ikke i Storbritannien.
Idet hun fortsatte sin tradition for at fortælle historier med sine sange, var Kate Bush gået langt uden for sine egne erfaringer for at finde inspiration til sangene. Hun trak på gamle kriminalfilm til "There Goes a Tenner", på en dokumentarfilm om Vietnamkrigen til "Pull Out the Pin" og australske oprindelige folks pligter i "The Dreaming". "Houdini" handler om tryllekunstnerens død, og "Get Out of My House" var inspireret af Stephen Kings roman Ondskabens hotel.
I 1985 udkom "Running Up That Hill", hendes næstbedst sælgende single nogensinde. Den nåede den britiske hitlistes tredjeplads. Singlen var forløber for albummet Hounds of Love fra samme år. Det var indspillet i et nyt privat studie, som Kate Bush havde indrettet nær sit hjem for at få fuld kontrol over indspilningsprocessen. Albummet gik direkte ind på den britiske hitlistes førsteplads, hvor det slog Madonnas Like a Virgin og blev der i tre måneder.
Hounds of Love udnytter vinylpladens format med to meget forskellige sider. Side ét med undertitlen Hounds of Love omfatter fem relativt lettilgængelige popsange, heriblandt de fire singler "Running Up That Hill", "Cloudbusting", "Hounds of Love" og "The Big Sky". "Running Up That Hill" gav Kate Bush et egentligt gennembrud i USA, hvor den nåede 30. pladsen på Billboard-listen i november 1985. Albummets anden side med undertitlen The Ninth Wave er navngivet efter Alfred Tennysons digt "Idylls of the King" om den sagnomspundne kong Arthur og hans regeringsperiode, og der er tale om ét langt, sammenhængende stykke musik. Albummet indbragte Bush nomineringer ved Brit Awards 1986 som bedste kvindelige kunstner, bedste album, bedste single og bedste producer. Samme år indspillede Bush sammen med Peter Gabriel duetten "Don't Give Up" (Dolly Parton, som var Gabriels første ønske, havde afslået). Ligeledes i 1986 udsendte EMI et delvist "greatest hits"-album med titlen The Whole Story. Albummet indeholdt en version af "Wuthering Heights" med blandt andet nyt vokalarbejde samt en helt nyindspillet sang med titlen "Experiment IV", der også blev udsendt som single. Ved Brit Award 1987 blev Bush tildelt prisen som bedste kvindelige kunstner.
I 1989 udkom The Sensual World, der viste en udvikling hos Kate Bush hen imod en stadig mere personlig tone med sange om uudtrykt kærlighed ("Love and Anger"), uigengældt kærlighed ("Never Be Mine") og presset på moderne parforhold ("Between a Man and a Woman"). En af de skæveste sange på albummet, der viser Bushs sorte humor, er "Heads We're Dancing". Den handler om en kvinde, der i 1939 danser en hel nat med en charmerende ukendt: Først langt senere opdager hun, at dansepartneren var Adolf Hitler. Titelnummeret er inspireret af James Joyces Ulysses.Albummet nåede andenpladsen på den britiske albumhitliste og gik hen og blev hendes bedst sælgende album nogensinde i USA, hvor det fire år efter udgivelsen rundede et salg på en halv million eksemplarer. 
I 1990 udsendtes et bokssæt, This Woman's Work, med alle Bushs album med deres originale omslag samt to plader med alle b-sider af singlerne udsendt mellem 1978 og 1990. I 1991 udsendte Bush en single med to Elton John-sange: "Rocket Man" og "Candle in the Wind". "Rocket Man" nåede 12. pladsen på den britiske hitliste og andenpladsen i Australien. I 2007 blev nummeret kåret som den bedste coverindspilning nogensinde af læserne af The Observer.Det næste originale album fra Bush var The Red Shoes fra november 1993. Albummet er kendetegnet ved give plads til en række gæster, heriblandt komponisten og dirigenten Michael Kamen, komikeren Lenny Harry, Prince, Eric Clapton, Gary Brooker (fra Procol Harum), Trevor Whittaker og Jeff Beck. I lighed med The Sensual World havde The Red Shoes også deltagelse af Trio Bulgarka, en kvindetrio, der sang på flere af numrene, blandt andet "You're the One" og "Rocket's Tail". Albummet indbragte Bush den hidtil højeste placering på den amerikanske albumliste med en 28. plads. Kun en enkelt single fra pladen, "Rubberband Girl", kom på den amerikanske liste med en 88. plads som bedste placering. Bedre gik det i hjemlandet, hvor albummet nåede andenpladsen. Fire singler, ud over "Rubberband Girl" også "The Red Shoes", "Moments of Pleasure" og "And So Is Love", nåede i top-30. I 1994 stod Kate Bush som instruktør og manuskriptforfatter bag kortfilmen The Line, the Cross & the Curve med Bush og den engelske skuespiller Miranda Richardson i de centrale roller. Filmen præsenterede seks af sangene fra The Red Shoes.Det var oprindeligt planen at tage på turné med sangene fra The Red Shoes. Derfor havde Bush som mål med albummet, at det skulle have en fornemmelse af et live-band, hvorfor der ikke blev brugt så mange studie-kunstgreb, som havde karakteriseret hendes seneste tre album, da de ville være for komplicerede at genskabe på scenen. Der blev dog aldrig taget egentlige skridt til at planlægge turneen, men albummet kom på den måde til at vende en del af hendes fanskare væk, idet de netop var begejstrede for det indviklede i hendes tidligere kompositioner, mens andre fandt en ny kompleksitet i teksterne og de følelser, de udtrykte.På den tid havde Kate Bush mange kvaler. Hun havde oplevet flere dødsfald, heriblandt guitaristen Alan Murphy, som hun havde samarbejdet med siden sin Tour of Life-turné i 1979, og moderen Hannah, som hun havde et meget tæt forhold til. Mange af de nærtstående mennesker, som hun mistede, er mindet i balladen "Moments of Pleasure" på The Red Shoes. Bushs mor levede stadig, da hun skrev og indspillede denne sang, og hun har siden beskrevet, hvordan hun spillede den for sin mor, der syntes, at den linje, hvor Bush citerer sin mor for sætningen "Every old sock meets an old shoe" var herlig, og "ikke kunne holde op med at le."
Efter udgivelsen af The Red Shoes trak Bush sig tilbage fra offentligheden i mange år, hvor der dog med mellemrum opstod forlydender i medierne om, at hun havde et nyt album på vej. Oprindeligt var det hendes intention at tage et års pause fra musikken, men skønt hun arbejdede på nyt materiale, kom der til at gå 12 år, inden hendes næste udspil. Pressen fremstillede hende jævnligt som en excentrisk eneboer, idet de til tider trak en linje til miss Havesham fra Dickens' Store forventninger. Sandheden var imidlertid, at hun prøvede på at give sin søn en normal barndom og havde brug for et roligt sted, for at hendes kreative processer kunne fungere. Sønnen Albert (med kælenavnet Bertie) fik hun i 1988 med sin guitarist og ægtemand, Danny McIntosh. Efter i mange år at have boet i Eltham i Sydøstlondon flyttede familien væk fra byen og har nu to hjem: Et mindre hus i East Portlemouth på Devon-kysten og et større på en lille ø i Kennet and Avon Kanalen ved Sulhamstead i West Berkshire.
Kate Bushs ottende studiealbum, Aerial, blev udgivet på dobbelt-cd og vinyl i november 2005. Den første single fra albummet var "King of the Mountain", der blev spillet første gang på BBC Radio 2 den 21. september 2005.I lighed med Hounds of Love er dette album opdelt i to afsnit, der hver har eget tema og stemning. Den første plade, med titlen A Sea of Honey, indeholder en samling sange, der er uden relation, men hører til et tema, herunder "King of the Mountain", "Bertie", en ode til hendes søn i renæssance-stil, og "Joanni" om Jeanne d'Arc. I sangen "П" synger Bush tallet pi til den 115. decimal. Den anden plade med titlen A Sky of Honey indeholder et eneste stykke musik, der beskriver oplevelsen af at være udendørs efter at være vågnet ved daggry, hen over dagen, aftenen og natten til den næste dags morgen. Alle delene i denne suite refererer eller hentyder til himlen og havet i deres lyriske indhold. Bush har blandet sin stemme med kurrende duer i gentagelsen af linjerne "A sea of honey, a sky of honey" og "You're full of beauty" gennem hele musikstykket og bruger optagelser af fuglesang tilsvarende. På A Sky of Honey medvirker Rolf Harris på didgeridoo i en del og med vokalarbejde på "The Painter's Link." Blandt de andre medvirkende gæster på albummet er Peter Erskine, Eberhard Weber, Lol Creme og Gary Brooker. To numre har strygerarrangement af Michael Kamen spillet af London Metropolitan Orchestra. En cd-udgivelse af singlen "King of the Mountain" indeholder også en version af Marvin Gayes "Sexual Healing"."King of the Mountain" gik ind på den britiske download-liste på en sjetteplads 17. oktober 2005. Den 30. oktober samme år var den blevet Bushs tredjebedst placerede single i Storbritannien med en fjerdeplads som det højeste. Aerial gik ind på den britiske albumhitliste på en tredjeplads og i USA på 48. pladsen. Bush gjorde ikke særlig meget for at promovere albummet, idet hun kun gav få interviews til aviser og radio. Aerial indbragte hende to nomineringer til BRIT Awards 2006 for bedste kvindelige britiske solokunstner og bedste britiske album.
I slutningen af 2007 skrev og indspillede Kate Bush en ny sang, "Lyra", til soundtracket til fantasy-filmen Det gyldne kompas.
Den 16. maj 2011 udsendte Kate Bush albummet Director's Cut. Det indeholder 11 numre fra de tidligere album The Sensual World og The Red Shoes, men alle markant omarbejdet, så Bush selv har betegnet det som et fuldstændig nyt projekt frem for remix af numrene, der alle blev indspillet med analoge instrumenter frem for digitale for at skabe en 'varmere' lyd. Alle numre har nye lead-vokaler, nye trommer samt radikalt ændrede instrumenteringer. Nogle numre er transponeret til en lavere toneart for at passe til hendes stemme, der i mellemtiden var faldet i tonelejet. Tre af sangene, blandt andet "The Woman's Work", er fuldstændig nyindspillede, og teksten er nogle steder ændret. Anmelderne af albummet spredte sig meget, idet mange var usikre på selve albummets koncept, og de reagerede med varierende grad af begejstring over de ændrede numre. Det blev særligt bemærket, at sangene havde en varmere, mere intim tone, og at Bushs stemme havde en fyldigere, mere moden klang. Albummet er det første fra hendes nye pladeselskab, Fish People, der er en gren under EMI Records, som Bush har arbejdet for, siden hun begyndte at indspille plader. Director's Cut udkom i både en basisudgave på én cd og en boksudgave sammen med hele The Sensual World og en analogt remasteret udgave af The Red Shoes. Albummet gik ind som nummer to på den britiske albumliste.Sangen "The Sensual World" er blevet omdøbt til "Flower of the Mountain" og indeholder en passage fra Molly Blooms berømte monolog i James Joyces roman Ulysses. Bush udtalte om dette: "Da jeg oprindeligt skrev 'The Sensual World', havde jeg brugt noget tekst fra slutningen af Ulysses. Da jeg søgte om tilladelse til at bruge teksten, fik jeg afslag, hvilket jeg var skuffet over. Derpå skrev jeg min egen tekst til sangen, skønt jeg følte, at den originale idé var mere interessant. Jeg er jo ikke James Joyce, vel? Da jeg påbegyndte dette projekt, tænkte jeg, at jeg kunne søge om tilladelse igen, og denne gang fik jeg lov."Det første singleudspil fra albummet var "Deeper Understanding" med et nyt kor bestående af computerbehandlet sang af Bushs søn, Albert. En video til sangen, instrueret af Bush selv, er offentliggjort via hendes YouTube-kanal. I videoen ser man en mand, spillet af Robbie Coltrane, der er opslugt af sit forhold til sin computer (hvis stemme spilles af Albert). Frances Barber spiller mandens hustru, og Noel Fielding medvirker også.
Bushs næste studiealbum, 50 Words for Snow, blev udsendt 21. november 2011. Albummet indeholder syv nye sange "sat op mod en baggrund af sne, der falder" med en samlet spilletid på 65 minutter. En radiotilpasset udgave af den første single, "Wild Man", udsendtes den 11. oktober. Den 14. november blev albummet spillet første gang i sin helhed på den amerikanske radiostation NPR.Albummet er opbygget omkring Bushs afdæmpede, jazzprægede klaver og Steve Gadds trommer. Vokalen udgøres af såvel sang som talte ord. Steve Dalton fra bladet Classic Rock har beskrevet lyden som: "en .. smidig og eksperimenterende sag med en nutidig kammer-poplyd baseret på en klar klaverlyd, et minimum af slagtøj og elektroniske instrumenter tilføjet med let hånd .. flagrende jazz-rock lydbilleder, med indvævede brudstykker af fortællinger leveret med en række stemmeføringer fra det skingre til Laurie Anderson-agtig kurren." Blandt de øvrige medvirkende på albummet er bassisten Danny Thompson, Elton John samt skuespilleren Stephen Fry.
Albummets første nummer er "Snowflake", der var skrevet, så det passede til Bushs søn, Alberts, lyse stemme, der endnu ikke var gået i overgang. Denne stemme spiller rollen som et faldende snefnug i en sang, der udtrykker håbet om, at en støjende verden snart vil blive gjort tavs af snefald. "Snowflake" går umærkeligt over i "Lake Tahoe", hvor korsangeren Stefan Roberts sammen med Bush synger om et sjældent set spøgelse: En kvinde, der optræder i en victoriansk kjole og kalder på sin hund, Snowflake. Kate Bush forklarede til sin musikerkollega Jamie Cullum i et interview på den hollandske radiostation Avro, at hun havde lyst til at undersøge, hvad der skete, når hun satte en mandestemme op mod hendes egen, nu dybere, stemme. Det næste nummer, "Misty", handler om en elskende snemand, der smelter væk efter en lidenskabelig nat. Herpå følger "Wild Man" om en gruppe bjergbestigere i Himalaya, der finder bevis på, at der er en yeti i nærheden og beslutter at slette disse spor for at beskytte den mod at blive opdaget. Elton John og Bush spiller to evigt adskilte elskende i duetten "Snowed In at Wheeler Street", som efterfølges af Stephen Frys recitering af "50 Words for Snow", inden albummet afsluttes med den stille "Among Angels".50 Words for Snow fik generelt gode anmeldelser. Hjemmesiden Metacritic.com, som opsamler vurderinger og placerer dem ind på en skala fra 0 til 100, har, baseret på 35 anmeldelser, regnet sig frem til en score på 85. Bush blev endnu engang nomineret til en BRIT Award som bedste kvindelige kunstner, og albummet var i 2012 nomineret som årets album hos både South Bank Arts og Ivor Novello-priserne. Det vandt prisen hos South Bank Arts.
Kate Bushs musik er sammensat, idet hun bruger forskellige musikstile, ikke bare fra album til album, men også inden for det enkelte album. Hun har lavet sange inden for så forskellige stilarter som rock, pop, alternativ rock og art rock. Selv i sine tidligste arbejder, hvor klaveret var hendes hovedinstrument, flettede hun mange forskellige inspirationer som klassisk musik, rock og en lang række etniske og folkemusikmæssige kilder ind, og dette træk har været gennemgående i hele hendes karriere.
I et interview i Melody Maker i 1977 afslørede hun, at mandlige musikere havde mere indflydelse på hendes arbejde end kvindelige, idet hun udtalte: "Alle de kvinder, man ser ved et klaver, er enten Lynsey De Paul eller Carole King. Og meget mandlig musik – ikke alt, men det bedste af det – griber virkelig én. Den stiller dig op mod en mur, og det er det, jeg godt kunne tænke mig at gøre. Jeg vil gerne have, at min musik trænger sig på. Ikke mange kvinder har held til det."Den eksperimentelle natur i hendes musik har ført til, at den beskrives som en sen, mere teknologisk og mere lettilgængelig manifestation af den britiske progressive rockbevægelse. Sydengland var hjemstedet for de mest indflydelsesrige og populære navne i denne bevægelse, og som andre kunstnere i denne genre afviser Bush den klassiske amerikanske måde at lave popmusik på, som ellers var blevet valgt af de fleste andre britiske popnavne. Bushs stemme indeholder elementer af britiske, engelsk-irske og mest tydeligt (sydlig) engelske betoninger, og deri samt ved hendes inddragelse af instrumenter fra et bredt repertoire af perioder og steder ligger især forskellen mellem hendes musik og den amerikanske popnorm. Dele af Bushs tekster har også mere usædvanlige elementer og færre klicheer, end man normalt finder i amerikansk poplyrik. Hun inddrager ofte historiske eller litterære referencer, mens hun oftest undgår at i bruge sit eget liv i sine tekster. Hun ser sig selv som en historiefortæller, der udtrykker tankerne hos den figur, der synger sangen, og benægter på det kraftigste de antydninger, som andre har givet om, at hendes sange er selvbiografiske.Anmeldere har sommetider brugt ordet "surrealistisk" i beskrivelsen af hendes musik. Mange af sangene har en melodramatisk følelsesmæssig og musikalsk surrealisme, der gør dem svære at kategorisere. Det er bemærket, at selv hendes mere glade sange ofte rummer indslag af melankoli, lige som de mest sorgfulde stykker har elementer af vitalitet, der kæmper mod alt det, som vil undertykke dem.Bush er ikke bange for at tage fat på følsomme eller tabubelagte emner. "The Kick Inside" er baseret på en traditionel engelsk folkesang ("The Ballad of Lucy Wan") om et incestuøst svangerskab og efterfølgende selvmord. "Kashka from Baghdad" er en sang om et mandligt, homoseksuelt par; "The Infant Kiss" handler om en forpint, psykisk ustabil kvindes næsten pædofile forelskelse i en ung dreng, som hun passer (inspireret af Jack Claytons film De uskyldige fra 1961, som var baseret på Henry James' kendte novelle The Turn of the Screw), mens "Breathing" betragter resultatet af radioaktivt nedfald set fra perspektivet af et ufødt barn i livmoderen. Hendes tekster har berørt en lang række emner, ofte temmelig obskure som i "Cloudbusting", som var inspireret af Peter Reichs selvbiografi, Book of Dreams, om hans forhold til sin far Wilhelm Reich, mens G.I. Gurdjieff optræder i "Them Heavy People", og "Deeper Understanding" fra The Sensual World portrætterer en person, der bliver indendøre for manisk at tale med sin computer, mens han skyer menneskelig kontakt. 
Humor og komedier har også stor indflydelse på Kate Bush og udgør en vigtig del af hendes arbejde. Hun har citeret Woody Allen, Monty Python, Halløj på badehotellet og The Young Ones som sine særlige favoritter. Skrækfilm er en anden af hendes interesser og viser sig i det gotiske element i flere af hendes sange som "Hounds of Love", der er inspireret af skrækfilmen Nattens uhyre fra 1957. Hendes sange kombinerer nogle gange humor og skræk i en sort humor, der viser sig i giftmordet i "Coffee Homeground", en alkoholisk mor i "Ran Tan Waltz" og en hurtig sang som "The Wedding List", der er inspireret af François Truffauts film fra 1967, Bruden var i sort, om en brudgoms død og brudens efterfølgende hævn på morderen.
De lange perioder, der er gået mellem udgivelserne af flere af hendes album, har ført til rygter i medierne om Kate Bushs helbred og udseende. Tidligere er historierne om vægtforøgelse og mental ustabilitet blevet imødegået af hendes offentlige fremkomst i medierne igen fra tid til anden. I 2011 fortalte Bush til BBC Radio 4, at de lange perioder mellem albumudgivelserne er ekstremt stressende, idet hun sagde: "Det er vældig frustrerende, at albummene tager så lang tid, som de gør ... Jeg ville ønske, der ikke var så lange ophold mellem dem." I det samme interview benægtede Bush, at hun var perfektionist i studiet på denne måde: "I mener, det er vigtigt, at tingene er lidt fejlbehæftede ... Det er det, der gør et kunstværk interessant nogle gange – den del, der er fejl ved, eller den fejltagelse, du begik, kan have ført til en idé, du ikke ellers ville have fået," hvorpå hun igen pegede på sin prioritering af sit familieliv.
Bushs eneste turné med titlen Tour of Life fandt sted i perioden 2. april til 13. maj 1979. De enkelte shows var ambitiøst opbygget med trylleri ved tryllekunstneren Simon Drake, lige som Kate Bush i stor udstrækning dansede til sine sange, og der blev brugt komplicerede lyseffekter. Undervejs i koncerten foretog hun 17 kostumeskift. På grund af hendes behov for at danse samtidig med at hun sang, blev Bush den første sanger, der optrådte med en trådløs mikrofon i et headset, hvis man ser bort fra det svenske band The Spotnicks, der havde eksperimenteret med teknikken i starten af 1960'erne. Hun har udtalt om turneen, at hun "virkelig nød den", og at det var en "fantastisk, kæmpestor oplevelse".Turneen tog imidlertid også hårdt på hende, og hun har aldrig senere været på turné og har knap nok optrådt live. Hun har selv fastholdt, at årsagen hertil er, at hun finder turnelivet udmattende. Hun har sagt, at når hun er færdig med at lave et album, tilhørende videoer og reklamefremstød, "er der ikke mere tilbage i mig." Hun siger, at på den måde, hun arbejder, vil det være umuligt at turnere. Der har været præsenteret adskillige andre årsager til, at hun opgav at turnere, heriblandt rygtet om hendes behov for at være i fuldstændig kontrol med slutproduktet, som ikke harmonerer med levende sceneoptræden, et rygte om en lammende angst for at flyve samt et rygte om, at den 21-årige Bill Duffields død var et hårdt slag for hende. Duffield, der stod for hendes lysshow, omkom ved en ulykke samme dag, som hun gav sin første koncert 2. april 1979 i Poole Arts Centre. Bush afholdt i den forbindelse en støttekoncert til fordel for Duffields familie 12. maj samme år i Hammersmith Odeon i London med deltagelse af Peter Gabriel og Steve Harley. Duffield blev desuden æret på to senere sange: "Blow Away" fra Never for Ever samt "Moments of Pleasure" fra The Red Shoes. Bush fortalte i et interview på BBC Radio 2, at hun faktisk havde nydt turneen, men var slidt af arbejdet med det følgende album. Et filmhold fra BBC fulgte forberedelserne til turneen, og resultatet blev et halvtimes program, som blev vist på en af BBC's nationale tv-kanaler.
I samme periode, som turneen fandt sted, optrådte Kate Bush i adskillige tv-programmer over det meste af verden, herunder på Top of the Pops i Storbritannien, Bios Bahnhof i Tyskland og Saturday Night Live i USA (med Paul Shaffer på klaver). Den 28. december 1979 viste BBC et Kate Bush Christmas Special, som var indspillet i Birmingham i oktober samme år med koreografi af Anthony Van Laast. Ud over at spille sange fra sine to første album spillede Bush i dette program også "December Will Be Magic Again" og "Violin" fra sit kommende album, Never for Ever. Desuden medvirkede Peter Gabriel, der spillede "Here Comes the Flood" samt sang duet med Bush i "Another Day".Efter turneen Tour of Life planlagde Bush at lave to nye album inden en ny turné. På det tidspunkt blev hun aktivt involveret i produktionsteknikker og eksperimenter med lyde, hvilket kostede megen tid og forhindrede hende i at turnere. Senere opstod der situationer, hvor hun var på nippet til at drage på turné igen, uden det dog blev ført ud i livet.I 1982 medvirkede Kate Bush i den første af velgørenhedskoncerterne til fordel for prins Charles' fond sammen med kunstnere som Madness, Midge Ure, Phil Collins, Mick Karn og Pete Townshend. Den 25. april 1986 spillede hun live for den britiske velgørenhedsbegivenhed Comic Relief, hvor hun sang "Do Bears ...?" sammen med komikeren Rowan Atkinson samt en udgave af "Breathing". Senere samme år, 28. juni, gav hun en gæsteoptræden hos Peter Gabriel i sangen "Don't Give Up" i Earl's Court i forbindelse med hans So-turné. I marts 1987 sang hun "Running Up that Hill" til tredje udgave af The Secret Policeman's Ball.
Hendes seneste offentlige musikalske optræden fandt sted 17. januar 2002, da hun gæsteoptrådte sammen med sin mentor David Gilmour i sangen "Comfortably Numb" ved en koncert i Royal Festival Hall i London.
I 2011 udtalte Kate Bush til Classic Rock Magazine: "Jeg håber, at jeg på et tidspunkt får muligheden for at lave nogle shows. Måske ikke ligefrem en turné, men et eller andet." I et andet interview sagde hun: "Måske laver jeg nogle shows en dag. Jeg vil gerne tro på, at det sker, før jeg bliver alt for gammel – så jeg dukker op med gangstativ."Det vage løfte om igen at optræde blev til virkelighed med den første af 22 planlagte shows tirsdag 26. august 2014 på Apollo Hammersmith i London. Efter en optakt med seks sange spillet på almindelig koncertform forvandlede hendes optræden sig til en mere teaterlignende forestillling, baseret på først sangcyklussen The Ninth Wave og efter en pause på albummet Aerial. Karakteristisk for showet var, at hun gik uden om stort set alle sine tidlige hits, af hvilke hun kun gav "Running Up that Hill" og "King of the Mountains".
I 1979 blev Bushs turné, The Tour of Life, filmet for BBC og til udgivelse på VHS under titlen Kate Bush Live at the Hammersmith Odeon.Bush har i flere tilfælde medvirket i nyskabende musikvideoer lavet i forbindelse med udsendelse af hendes singler. Blandt de kendte af disse er "Running Up that Hill", "Babooshka", "Breathing", "Wuthering Heights", "The Man with the Cloud in His Eyes" samt "Cloudbusting"; i sidstnævnte medvirker også Donald Sutherland. EMI har udsendt flere samlinger af hendes videoer, blandt andet The Single File, Hair of the Hound, The Whole Story: The Videos, der udkom i 1986 samtidig med opsamlingsalbummet The Whole Story, og The Sensual World.I 1993 instruerede hun kortfilmen The Line, the Cross & the Curve, en musical, som hun selv spillede hovedrollen i sammen med skuespilleren Miranda Richardson. Filmen indeholdt musik fra albummet The Red Shoes, som var inspireret af en film fra 1948 af samme navn. Den blev udgivet på VHS i Storbritannien i 1994 og vist i mindre omfang i visse biografer. I nyere interviews har Kate Bush selv betegnet filmen som en fejltagelse, og hun sagde i 2001: "Jeg er meget glad for fire minutter af filmen, men meget utilfreds med resten." I et interview i 2005 betegnede hun filmen som "en gang lort."I 1994 stod Bush for musikken til en serie tv-reklamer med psykedelisk tema til brug i USA for sodavanden Fruitopia. Samme mærke udsendte også reklamerne i Storbritannien, men her var det Elizabeth Fraser fra Cocteau Twins, der stod for musikken.I slutningen af 2006 udsendte Sexy Intellectual en dokumentar-dvd med titlen Kate Bush – Under Review, som indeholder en serie arkivinterviews med Bush samt interviews med en række musikjournalister og -historikere (heriblandt Phil Sutcliffe, Nigel Williamson og Morris Pert). Dvd'en indeholder også klip fra flere af Bushs musikvideoer.I 2008 udkom på dvd fjerde sæson af Saturday Night Live, hvor Bush medvirkede. Et tredobbelt dvd-sæt med The Secret Policeman's Ball-velgørenhedskoncerterne, som også inkluderede optræden af Kate Bush, blev udsendt 27. januar 2009.Bush har udsendt fire korte videoer til albummet 50 Words for Snow. Den ene er en reklame for albummet. De to næste er såkaldte stop motion-"animation segments", som blev publiceret på Kate Bushs officielle hjemmeside og på YouTube; den første af disse svarer til 2 minutter og 25 sekunder af "Misty" med titlen "Mistraldespair", mens den anden svarer til 2 minutter og 33 sekunder af "Wild Man". "Mistraldespair" er instrueret af Bush og animeret af Gary Pureton, mens "Wild Man"-stykket er skabt af Finn og Patrick fra Brandt Animation. Den 24. januar 2012 blev en fjerde video med titlen "Eider Falls at Lake Tahoe" offentliggjort på hendes hjemmeside og på YouTube. Der er tale om en skyggedukkefilm i sepia farver på 5 minutter og 1 sekund, som er instrueret af Bush og fotograferet af den prisvindende britiske filmfotograf Roger Pratt, mens Robert Allsopp lavede skyggedukkerne. Kate Bush har udtalt, at "Eider Falls at Lake Tahoe" er ment som en "selvindeholdende enhed", der er uafhængig af sangen "Lake Tahoe".
I 1990 havde Kate Bush en fremtrædende rolle i den sorte tv-komedie Les Dogs, produceret af The Comic Strip for BBC Television. I filmen, der blev sendt 8. marts 1990, spiller hun bruden Angela ved et bryllup i et fremtids-England efter en stor katastrofe. I sin rolle som brud optræder Bush i brudekjole i de fleste scener, og hun har ikke nogen replikker, hvis man ser bort nogle linjer i dialog med Peter Richardson i to drømmesekvenser. Til en anden af The Comic Strip-filmene, GLC, producerede hun sangen "Ken", som hun også er forsanger på. Sangen er om Ken Livingstone, der på det tidspunkt var formand for Rådet for Storlondon (senere blev han Londons borgmester), og han var på den tid i gang med at mobilisere unge vælgere til at stemme på Labour Party ved hjælp af en række musikere. Hun lavede desuden al ledsagemusik, der var baseret på synthesizer.
I 1979 skrev hun sangen "The Magician" i markedsplads-stil til Menahem Golans film Troldmanden. I 1985 sang hun Ary Barrosos gamle sang "Brazil" i en mørk, melankolsk udgave, arrangeret af Michael Kamen, til soundtracket til Terry Gilliams film Brazil. Hun skrev også musikstykket "Sam Lowry's 1st Dream" til filmen. I 1986 skrev og indspillede hun "Be Kind to My Mistakes" til Nicolas Roegs Drømmen om Paradis. En version af denne sang blev i 1989 brugt som B-side på singlen "This Woman's Work", som i 1988 var med i John Hughes' film Næsten voksen, og som i en let remikset udgave også var med på albummet The Sensual World. Sangen har siden været med i mange tv-programmer og nåede ottendepladsen på den britiske download-liste, efter at havde været brugt i en britisk reklamekampagne for National Society for the Prevention of Cruelty to Children.Kate Bush skrev og indspillede i 1999 en sang til Disney-filmen Dinosaurerne, men sangen blev aldrig taget med på soundtracket. Ifølge vinterudgaven 1999 af Home Ground, et Bush-fanblad, blev den fravalgt, fordi hun på anmodning fra selskabet ikke ønskede at skrive sangen om. Bedre gik det samme år med sangen "The Sensual World", der fik en fremtrædende placering i canadiske Atom Egoyans film Felicia's Journey. "The Man with the Child in His Eyes" findes på soundtracket til den britiske romantiske komedie Starter for 10 fra 2006.I 2007 blev Bush spurgt, om hun ville skrive en sang til soundtracket for Det gyldne kompas med tilknytning til historiens hovedperson, Lyra Belacqua. Det gjorde hun, og sangen "Lyra" er med i filmen under rulleteksterne til slut. Den nåede en 187. plads på den britiske hitliste og blev nomineret til International Press Academys Satellite Award for bedste originale sang i en spillefilm. Ifølge Del Palmer blev sangen skrevet meget hurtigt, idet Bush kun fik 10 dage til at have den klar. Den blev indspillet og produceret i Bushs eget studie, og Magdalen College-koret fra Oxford medvirkede på den.
Kate Bush har leveret vokal til to af Peter Gabriels album, blandt andet på hittene "Games Without Frontiers" og "Don't Give Up" samt "No Self-Control". Gabriel har modsat medvirket i Bushs tv-juleprogram i 1979, hvor de sang duet sammen i Roy Harpers "Another Day". Hun har også sunget på et par af Harpers sange: "You" på hans album fra 1979 The Unknown Soldier og "Once", titelnummeret på hans album fra 1990. Af andre kunstnere, hun har sunget med, kan nævnes Big Country med titelnummeret på 1986-albummet The Seer, Midge Ure med nummeret "Sister and Brother" fra 1988-albummet Answers to Nothing, Go Wests single "The King Is Dead" fra 1987 samt to sange sammen med Prince: "Why Should I Love You?" fra hendes album The Red Shoes og "My Computer" fra hans 1996-album Emancipation. Hun medvirkede desuden på Ferry Aid-projektets velgørenhedsindspilning af "Let It Be" i 1987 samt på velgørenhedssinglen "Spirit of the Forest" i 1989.
I 1995 medvirkede hun på hyldestalbummet til George Gershwin, The Glory of Gershwin, hvor hun sang hans "The Man I Love". Et andet projekt, hun også bidrog til, var Common Ground: The Voices of Modern Irish Music. På dette irsk-engelske samarbejdsprojekt med folk-rock-sange sang hun "Mna Na h-Éireann" (irsk for "Irlands kvinder"). Bush skulle synge sangen på irsk, og skønt hendes mor var irsk, beherskede hun ikke sproget og måtte lære teksten fonetisk. I 2010 leverede hun vokalarbejde til Rolf Harris' udgave af den traditionelle irske sang "She Moves Through the Fair". Han beskriver samarbejdet her som "det bedste jeg nogensinde har gjort."Blandt de kunstnere, der har optrådt på Bushs album, kan nævnes Eric Clapton, Jeff Beck, David Gilmour, Nigel Kennedy, Gary Brooker og Prince. På hendes album 50 Words for Snow synger hun duet med henholdsvis Elton John og Stephen Fry.
I 1990 producerede Bush for hidtil eneste gang i sin karriere en sang for en anden kunstner, da hun stod for indspilningen af Alan Stivells "Kimiad" på hans Again-album. Stivell havde optrådt på hendes The Sensual World-album. Til gengæld afslog hun at producere et af Erasures album, idet hun "følte, at det ikke var hendes område."
Fra begyndelsen af 1980'erne og siden er nye kvindelige musikere ofte blevet sammenlignet med Kate Bush. 
Det gælder kunstnere som: Tori Amos, Björk, KT Tunstall, Lily Allen, PJ Harvey og Florence Welsh.. Andre eksempler er Outkast, Muse og Bloc Party.Amerikanske Paula Cole nævnte i sin takketale for Grammy-prisen som årets mest lovende navn Bush som en af sine inspirationskilder. Ariel Pink skrev en hyldestsang til Bush med titlen "For Kate I Wait", inkluderet på albummet The Doldrums. Tricky har sagt om hende: "Jeg tror ikke på Gud, men hvis jeg gjorde, ville hendes musik være min bibel". Punkrockeren John Lydon, kendt som Johnny Rotten fra Sex Pistols, har erklæret, at hendes værker er "skønhed, der ikke er til at fatte", "helvedes fantastisk" og har betegnet hende som "ægte original". Lydon skrev engang en sang til hende, "Bird in Hand" (om udnyttelsen af papegøjer), som Bush dog afslog. Lydon mente selv, at det skyldtes, at hun troede, at sangen var ment som en fornærmelse mod hende. Marc Almond har udnævnt Bushs sang "Moments of Pleasure" til en af de 10 bedste sange, han kender. Rufus Wainwright har udpeget hende som et af 10 ikoner for homoseksuelle.Mange kunstnere har indspillet sange skrevet af Kate Bush. Eksempelvis Charlotte Church, The Futureheads (der havde et britisk top 10-hit med "Hounds of Love"), Placebo (hvis version af "Running Up that Hill" har været brugt i flere tv-serier og film), Pat Benatar, Hayley Westenra, Jane Birkin og  Natalie Cole. Den tyske musiker og komponist Theo Bleckmann har indspillet et helt album med Kate Bush-sange med titlen Hello Earth! – The Music of Kate Bush med 14 af hendes mest kendte sange.
Kate Bush er gift med guitaristen Dan McIntosh, Parret har sammen sønnen Albert og bor i Devon. Bush er vegetar.
Robert Godwin (2006). The Illustrated Collector's Guide to Kate Bush (2. udg.). Collector's Guide Publishing. ISBN 1894959450. 
Rob Jovanovic (2006). Kate Bush. The Biography. Little Brown Book Group. ISBN 0749951141. 
Graeme Thomson (2012). Under the Ivy (2. udg.). Omnibus Press. ISBN 1780381468. 

I denne side bliver artikler, som blev nomineret til ugens artikler, men fik ikke nok opbakning til at blive valgt.
Khazarerne var et halvnomadisk tyrkisk folk fra Centralasien, som i sine velmagtsdage var en betydelig regional magtfaktor. I det 7. århundrede dannede de et uafhængigt khaganat i det nordlige Kaukasus langs Det Kaspiske Hav. På højden af deres magt kontrollerede de og deres undergivne folk store dele af det, som i dag er det sydlige Rusland, Vest-Kasakhstan, Øst-Ukraine, store dele af Kaukasus (medregnet Dagestan, Aserbajdsjan, Georgien) og Krim.
Khazarerne var et nomadefolk, som blev delvist fastboende. De gik fra telt til urbane bosættelser og var en regional stormagt i flere hundrede år. Mange konverterede til jødedommen, og jødisk tro blev efterhånden statsreligion. Khazarerne var vigtige allierede for det byzantinske rige mod Sassanidedynastiet. De udkæmpede en række vellykkede krige mod de arabiske kalifater og blokerede højst sandsynligt for en arabisk invasion af Østeuropa. I slutningen af det 10. århundrede blev deres magt brudt af Kijev-russere, hvorpå khazarerne mere eller mindre forsvandt ud af historien.
Navnet "khazar" (tyrkisk ental hazar flertal hazarlar, russisk: Хазары; tatarisk ental xäzär flertal xäzärlär, persisk: خزر, græsk: Χαζάροι, latin: gazari eller cosri, hebraisk ental kuzari כוזרי flertal kuzarim כוזרים; arabisk: خزر; ) antages at have forbindelse med et tyrkisk udsagnsord, som har betydningen "som vandrer" ('gezer' i moderne tyrkisk). 
Khazarernes oprindelse er usikker. Efter konverteringen til jødedommen førte khazarerne selv deres aner tilbage til Kozar, en søn af Togarmah. Togarmah er nævnt i Det gamle testamente som barnebarn af Jafet. Der er imidlertid ringe sandsynlighed for, at han blev regnet som stamfar før indførelsen af bibelske traditioner i Khazarien.
Historikere har søgt efter mulige forbindelser mellem khazarerne og Israels tabte stammer, men moderne forskere er i almindelighed af den opfattelse, at khazarerne er tyrkere, som kom vandrende fra øst. Forskere i den tidligere Sovjetunion anså khazarerne for at være et folk fra det nordlige Kaukasus. Andre, blandt dem Douglas Morton Dunlop, mente, at khazarerne havde forbindelse til uighurene eller tielene, en stammekonføderation som blev kaldt He'san i kinesiske kilder fra det 7. århundrede (Suishu, 84). khazarernes sprog ser ud til at være beslægtet med oghurisk sprog, som ligner sproget hos protobulgarerne. Af denne grund er der også postuleret en hunnisk oprindelse. Efter som det tyrkiske folk aldrig har været et etnisk homogent folk, behøver disse teorier ikke at udelukke hinanden. Det er sandsynligt, at khazarernes nation bestod af stammer med forskellig etnisk baggrund som steppefolkene gerne assimilerede efterhånden, som de blev erobret.
Armenske beretninger indeholder henvisninger til khazarerne så tidligt som i slutningen af det 2. århundrede. Dette er i almindelighed set på som anakronistisk, og de fleste forskere antager, at der i virkeligheden henvises til sarmaterne eller skyterne. Priscus beretter, at et af folkene i den hunnerske konføderation blev kaldt akatsiroiene. Deres konge blev kaldt Karadak eller Karidakus. En del, som påpeger ligheden mellem akatziroiene og «ak-khazar» (se nedenfor), har rejst spørgsmålet, om akatziroiene var tidlige proto-khazarer.
Dmitri Vasiljev ved Astrakhan statsuniversitet lancerede for nylig hypotesen, at khazarerne vandrede ind i den pontiske stepperegion først sent i 500-tallet og oprindelig boede i Transoksiana. I følge Vasiljev forblev khazarfolkene i Transoksiana undergivne under petsjenegerne og oghuzernes overhøjhed. Og det er meget muligt, at de beholdt kontakten med denne majoritet af sit oprindelige folk.
Khazarernes stammestruktur er uklar. Den var delt i ak-khazarerne (de hvide khazarer) og kara-khazarerne (de sorte khazarer). Den arabiske kronikør Istakhri hævdede, at de hvide khazarer var påfaldende smukke med rødligt hår, hvid hud og blå øjne, mens de sorte khazarers hud var mørk, på grænsen til sort, som om de var indiske. De fleste forskere tvivler imidlertid på dette. Mange tyrkiske folk havde en tilsvarende opdeling mellem en «hvid» herskerklasse og en «sort» klasse af undersåtter. De fleste forskere tror ikke, at denne opdeling har nogen forbindelse med racemæssige træk. Det er mere rimeligt at antage, at Istakhri selv var forvirret af betegnelsen på de to grupper. Peter Golden har rejst spørgsmålet om, hvorvidt khazarene etnisk set var et konglomerat af oghurer og vanlige, tyrkiske folkeslag, inkluderende sabirer, nordkaukasiske hunnere og elementer fra gok-tyrkerne.
Tidligt i sin historie er khazarerne nært knyttet til det gok-tyrkiske rige, som blev grundlagt da Ashina-klanen styrede Juan Juan i 552. Da det gok-tyrkiske rige, som følge af internationale konflikter i 7. århundrede i den vestlige delen af det tyrkiske rige, blev delt i flere stammekonføderationer, hvor i blandt bulgarerne, ledet af Duloklanen, og khazarerne, ledet af ashina-klanen, de traditionelle herskere af det gok-tyrkiske rige. Omkring 670 havde khazarerne brudt ud af den bulgarske konføderation og forårsaget, at forskellige stammegrupper migrerede og forlod de to tilbageværende bulgarske herredømmer – Det Volgabulgarske rige og det bulgarske khanat ved Donau.
Khazarernes første betydelige optræden i historien er deres bidrag til den østromerske kejser Heraclius’ felttog mod de persiske sassanider. Khazarherskeren Ziebel (tidvis identificeret som Tong Yabghu Khagan, herskeren over vest-tyrkerne), bistod byzantinerne i stormningen af Georgien. Til og med et ægteskab mellem Ziebels søn og Heraclius’ datter kom på tale, men blev aldrig gennemført.
I løbet af det 7. og det 8. århundrede udkæmpede khazarerne en række krige mod det umajadiske kalifat, som forsøgte at udvide sin indflydelse ind i Transoksiana og Kaukasus. Den første krig blev udkæmpet tidligt i 650 og endte med nederlag for en arabisk styrke ledet af Abd ar-Rahman ibn Rabiah uden for khazarbyen Balanjar efter en krig, hvor begge sider brugte belejringsmaskiner mod fjendens tropper.
En række russiske kilder fra denne periode nævner navnet på khazarernes khagan (= khan) som Irbis og beskriver ham som et skud på stammen til det gok-tyrkiske kongehus Ashina. Om Irbis overhovedet har eksisteret er genstand for diskussion, også om han kan identificeres som en af de mange gok-tyrkiske herskere med samme navn.
Yderligere konflikter brød ud i årtierne som fulgte, med arabiske angreb og khazar-overfald ind i Kurdistan og Iran. Der er vidnesbyrd fra beretningerne til al-Tabari om, at khazarerne dannede en samlet front med resterne af gok-tyrkerne i Transoksiana.
Khazarernes overherredømme over størstedelen af Krim skriver sig fra sent i 600-tallet. I midten af 700-tallet blev de oprørske krim-goter slået ned, og deres by, Doros (i dag Mangup), okkuperet. En khazar-tudun residerede i Chersonesos omkring 690, på trods af det faktum, at denne by var underlagt det Det østromerske rige.
Det er også kendt, at khazarerne var allierede med det østromerske rige i sidste del af 700-årene. I 704/705 undslap Justinian II, som levede i eksil i Chersonesos, til khazar-området, hvor han ægtede søsteren til Khagan Busir. Med hjælp af sin hustru rømte han fra Busir, som intrigerede mod ham med tronprætendenten Tiberius III og myrdede to af khazarenes tjenestemænd i processen. Han flygtede til Bulgarien, hvor deres Khan Tervel hjalp ham til at vinde tronen tilbage. Khazarerne støttede senere oprøreren general Bardanes, som tilrev sig tronen som kejser Philippicus i 711.
Den østromerske kejser Leo III ægtede sin søn Konstantin (senere Konstantin V Kopronymous) til khazar-prinsesse Tzitzak, (datter af Khagan Bihar) som en del af en alliance mellem de to riger. Tzitzak, der var døbt som Irene, blev berømt for sin brudekjole, som gav stødet til et modehysteri i Konstantinopel for en type mandsdragter, som blev kaldt tzitzakion. Deres søn Leo (Leo IV) blev bedre kendt under navnet "Leo Khazaren".
Det udbrød fjendtligheder med kalifatet i 710'erne med angreb som bølgede frem og tilbage over Kaukasus, men med få afgørende slag. Khazarerne, ledet af en prins ved navn Barjik, invaderede det nordvestlige Iran og slog Umayyadstyrkerne ved Ardebil i 730, dræbte den arabiske hærfører al-Djarrah al-Hakami og okkuperede byen en kortere periode. De blev slået året efter ved Mosul, hvor Barjik ledede khazarstyrkerne fra en trone påsat al-Djarrahs afhugne hoved, men han blev selv dræbt i slaget. De arabiske armeer, først ledet af prins Maslamah ibn Abd al-Malik og der efter af Marwan ibn Muhammad (senere kalif Marwan 2.), væltede gennem Kaukasus og slog i sin tur (i 737) en khazarhær ledet af Hazer Tarkhan og okkuperede selv Atil en kort stund og tvang antagelig deres khagan til at konvertere til islam. Mangelen på stabilitet i regimet til Umayyad umuliggjorde en varig okkupation. De arabiske armeer trak sig tilbage, og khazarenes uafhængighed blev genoprettet.
Det er værd at mærke sig, at i 739 angiver arabiske kilder navnet på khazarenes hersker som "Parsbit" eller "Barsbek", en kvinde som ser ud til at have ledet militære operationer mod dem. Dette tyder på, at kvinder kan have haft høje stillinger inden for khazarernes statsledelse, vel mulig også som afløser for deres khagan.
Selv om khazarerne stansede den arabiske ekspansion ind i Øst-Europa en tid efter disse krige, blev khazarerne tvunget til at trække sig tilbage til den andre side af Kaukasus. I de påfølgende tiår udvidede de sine territorier fra Det Kaspiske Hav i øst (mange kulturer kalder endda det Kaspiske hav for "Khazarhavet", for eksempel "Xəzər dənizi" på azeri, "Hazar Denizi" på tyrkisk, "Bahr ul-Khazar" på arabisk, "Darya-ye Khazar" på persisk) til steppeområderne nord for Sortehavet, i vest så langt som til Dnepr.
I 758 gav abbasidenes kalif Abdullah al-Mansur ordre til Yazid ibn Usayd al-Sulami, en af hans adelsmænd som var militærguvernør for Armenien, at tage til ægte en khazarbrud og stifte fred. Yazid hjemførte en datter af khagan Baghatur, khazarenes leder. Uheldigvis døde pigen på uforklarlig vis, muligvis under en barnefødsel. Hennes følge vendte hjem overbevist om, at araberne havde forgiftet hende, og hendes far blev vild af raseri. En khazargeneral kaldet Ras Tarkhan invaderede det, som nu er det nordvestlige Iran og udførte plyndringstogter i flere måneder. Derefter blev forbindelserne mellem khazarerne og Abbasidenes Kalifat (hvis udenrigspolitik i almindelighed var mindre ekspansionistisk end dets forgængere, umayyadene), stadigt mere venskabelige.
Khazarerne praktiserede oprindelig tyrkisk shamanisme, med opmærksomheden vendt mod himmelens gud Tengri, men var stærkt påvirket af konfuciansk tankegods fra Kina. De havde også taget til sig den gamle kinesiske forestilling om Det himmelske mandat. Ashinaklanen blev anset for at være udvalgt af Tengri, og kaghan var inkarnationen af den gunst, himmelguden havde overdraget de tyrkiske folk. En kaghan, som mislykkedes, havde helt åbenbart mistet gudens gunst og blev vanligvis rituelt dræbt. Historikere har til tider spekuleret på, måske halvt i spøg, om khazarernes tilbøjelighed til fra tid til anden at myrde sine ledere af religiøse årsager, førte disse herskere til at gå over til andre religioner.
Khazarerne dyrkede en række guddomme underordnet Tengri, inklusive frugtbarhedsgudinden Umay, tordenguden Kuara, dødsrigets gud Erlik.
Jødiske samfund havde eksisteret i græske byer ved kysten af Sortehavet siden klassisk tid. Cherson, Sudak, Kertsj og andre byer havde jødiske samfund. Gorgippa og Samkarsh / Tmutarakan havde måske en jødisk majoritet så tidligt som omkring 670. De oprindelige jødiske bosætterne blev efterfulgt af nye bølger af indvandrere, som flygtede fra forfølgelse i Østromerriget, fra Sassaniderne i Persien (særlig under Mazdakoprørene), og senere fra den islamske verden. Jødiske købmænd som Radhanitene drev regulær handel i khazarernes områder og kan have udøvet en betydelig økonomisk og politisk indflydelse. På grund af sin uklare oprindelse og historie kan fjeldjøderne i eller nær khazarområderne have allieret sig med eller være blevet underlagt et overherredømme fra khazarernes side. Det er tænkeligt, at disse også havde en betydning i konverteringen.
På et givet tidspunkt i 700-tallet, eller tidligt i 800-tallet, konverterede khazarernes kongefamilie og adel til jødedommen. Dele af den øvrige befolkning fulgte efter. Der er uenighed om hvor udbredt denne konvertering var. Ibn al-Faqih rapporterede i 900-tallet, at «hele khazarfolket er jøder». På trods af dette udsagn mener de fleste forskere at kun overklassen konverterede til jødedommen. Man finder støtte for dette i samtidens muslimske tekster. Senere arkæologiske udgravninger har imidlertid afdækket et udstrakt skifte i begravelsesskikkene. Omtrent i midten af 800-tallet begyndte begravelser i Khazar at blive præget af jødiske skikke. Brugen af gravgods forsvandt næsten helt. Vidnesbyrd fra jordfæstelser tyder på, at omkring 950 var jødisk tro udbredt i alle lag af befolkningen i khazar-samfundet.
Fortællinger i Kuzari, skrevet af Yehuda Halevi, giver detaljerede og moralske begrundelser for konverteringen. Nogen forskere har antydet, at grunden til konverteringen delvis var dikteret af politisk hensigtsmæssighed for at opnå en grad af neutralitet: Khazarriget befandt sig mellem øgende befolkningsgrupper som muslimerne i øst og kristne i vest. Begge religioner anerkendte jødedommen som en forløber som fortjente en vis respekt. Hvad der er den nøjagtige dato for konverteringen er stærkt omtvistet. Den kan have fundet sted så tidligt som omkring år 740 eller så sent som i midten af 800-tallet. Nyopdagede numismatiske fund antyder, at jødisk tro var etableret som statsreligion omkring 830, og Kyrillos (som besøgte Khazar i 861) opfattede ikke khazarerne som jøder. Khagan i denne periode, Zakarias, havde et hebraisk-bibelsk navn. Enkelte kilder fra middelalderen opgiver navnet på den rabbi, som overvågede khazarernes konvertering til Isaac Sangari eller Yitzhak ha-Sangari.
Den første jødiske khazarkongen hed Bulan, der betyder "elg", selv om enkelte kilder opgiver hans navn som det hebraiske Sabriel. En senere konge, Obadiah som styrkede jødedommen, inviterede rabbier til landet og byggede synagoger. Jødiske skikkelser som Saadia Gaon omtalte khazarerne i positive vendinger mens de hudflettes i samtidige karaitiske skrifter som "bastarder". Det er derfor lidet troligt, at de antog karaismen som Avraham Firkovich har foreslået.
Khazarerne nød godt af forbindelserne med jøderne i Levanten og Persia. De persiske jøder håbede for eksempel, at khazarene skulle lykkes med at erobre kalifatet. Den høje anseelse, som khazarene nød blandt jøderne i Orienten, fremgår af en søgen til dem på arabisk. I arabiske kommentarer til Jesaja på arabisk som af enkelte tilskrives Saadia Gaon og af andre til Benjamin Nahawandi, angående Jes. 48,14: "Således elskede Herren ham." 
"Dette", hævder kommentatoren, "referer til khazarerne, som vil gå og ødelægge Babel" (med andre ord, Babylon), et navn som blev brugt om arabernes land. Fra khazar-korrespondancen er det tydeligt, at to spanske jøder, Judah ben Meir ben Nathan og Josef Gagris, med held har bosat sig i Khazar. Saadia, som var godt kendt med khazarernes land, nævner en vis Isaac ben Abraham, som var flyttet fra Sura til Khazar.Tilsvarende så khazarherskerne på sig selv som beskyttere af den internationale jødedom (korrespondance med udenlandske jødiske ledere mellem khazarernes hersker Josef og den spanske rabbi Hasdai ibn Shaprut er bevaret). De var kendt for at tage igen mod muslimske eller kristne interesser i Khazar for jødeforfølgelser i udlandet. Ibn Fadlan fortæller, at omkring 920 modtog khazarherskeren information om, at muslimer havde ødelagt en synagoge i området Babung i Iran. Han beordrede, at minareten i moskeen i hans hovedstad skulle ødelægges og muezzinen henrettes. Han erklærede videre, at han ville have lagt alle moskeer i landet øde, om han ikke havde frygtet, at muslimerne i sin tur ville ødelægge alle synagogerne i deres egne lande.
Ved siden af jødedommen blev trolig også andre religioner praktiseret i områderne hvor khazarerne herskede, blandt andet græsk-ortodoks, nestorianske og den monofysitiske kristenhed, zoroastrismen så vel som nordiske, finske, og slaviske kulter. Religiøs tolerance i khazarriket blev opretholdt i mere end trehundrede år. "Slavernes apostel", Den hellige Kyrillos, skal efter sigende have forsøgt at omvende khazarerne men uden resultater. Alligevel fortælles det, at mange khazarer skal være gået over til kristendommen eller islam.
Khazarernes kongedømmer var delt mellem khagan og bek eller khagan bek. Samtidige arabiske historikere fortæller, at Khagan var en rent åndelig leder eller en frontfigur med begrænset magt, mens bek havde ansvar for administration og militærmagt.
Både khagan og khagan bek holdt til i Itil. Khaganpaladset var, ifølge arabiske kilder, på en ø i Volga. Det blev fortalt, at han havde 25 koner, som alle var døtre af en undergiven hersker. Det er imidlertid muligt, at dette er overdrivelser.
I brev fra khazarerne fremstiller kong Josef sig som hersker over khazarerne og gør ingen hentydninger til nogen kollega. Det har vært genstand for diskussion, om Josef var en khagan eller en bek. Hans beskrivelse af sine felttog sandsynliggør det sidste. En tredje mulighed er, at på den tid, da korrespondancen fandt sted (ca. 950-960), havde khazarerne smeltet disse to magtpositioner sammen til en enkelt herskerposition, eller at bekene på en eller anden måde havde fortrængt khagan eller modsat.
Khazarhærene blev ledet af khagan bek og kommandoen ført af underordnede officerer kendt som tarkhaner. En berømt tarkhan, som der refereres til i arabiske kilder som Ras eller As Tarkhan, ledede en invasion i Armenien i 758. Hæren bestod af blandt andet regimenter af muslimske hjælpestyrker kendt som arsiyah, som var udvalgt fra Khwarezmianere eller Alanere. De muslimske regimenter slap for at deltage i felttog mod andre muslimer. Tidlige russiske kilder har stundom refereret til khazarernes by (på modsat side af Volga fra Atil) som Khvalisy og Det Kaspiske Hav for Khvaliskoye. 
I henhold til nogen forskere, eksempelvis Omeljan Pritsak, var disse navnene østslaviske versioner af "khwarezmens" (et sprog?), og refererede til disse som lejesoldater.
I tillæg til bekens stående hær kunne khazarerne i trængselstider indkalde værnepligtige stammer. Disse blev nogen gange fulgt af hjælpetropper fra undergivne nationer.
Bosættelserne blev styret af administrative myndigheder kendt som tuduner. I nogen tilfælde (således de byzantinske bosættelser på Syd-Krim), blev en tudun gerne udnævnt for en by inden for et andet styresæts indflydelsessfære.
Andre myndigheder i Khazar-regeringen, indbefattet berømtheder som ibn Fadlan, henvises til som jawyshygher og kundur, men deres myndighedsområder er ikke kendt.
Muslimske kilder melder, at khazarernes højesteret bestod af to jøder, to kristne, to muslimer og en "hedning" (om det er en tyrkisk sjaman eller en præst af slavisk eller nordisk religion er uklart). En borger havde ret til at blive dømt i overensstemmelse med lovene for sin religion. 
Nogen har argumenteret for, at denne sammensætning er lidet sandsynlig, efter som Beit Din, eller rabbinerretten, kræver tre medlemmer. Det er derfor muligt, at udøverne af statsreligionen, jøderne, havde tre dommere i højesteret snarere end to, og at de muslimske kilder prøvede at dæmpe indtrykket af deres indflydelse. En muslimsk eller kristen ret kan derimod fungere med bare en eller to dommere.
Khazarerne beherskede de vigtigste handelsveje. Gods fra det vestlige Europa blev ført østover til Centralasien og Kina og den modsatte vej. Den muslimske verden kunne bare handle med Europa med khazarerne som mellemled. Radhanittene, et middelaldersk gilde af jødiske købmænd, havde en handelsrute, som gik gennem Khazar og kan have vært en påvirkning til khazarernes konvertering til judaismen.
Ingen khazarer betalte skat til den centrale regeringsmagt. Indtægterne kom fra 10% skat på varer i transit gennem regionen og fra tributter fra undergivne nationer. Khazarerne eksporterede honning, skind, uld, hirse og andre kornsorter, foruden fisk og slaver. I 1900-tallet blev gjort fund af værksteder, som producerede keramik og glas.
Khazarerne er kendt for at have slået sølvmønter kaldet yarmaqer. Mange af disse var kopier af arabiske dirhem. Kalifates mønter var i udstrakt brug på grund af deres pålidelige sølvindhold. Købmænd fra så langt borte som Kina, De britiske øer og Norden godtog dem, selv om man ikke kunne læse den arabiske tekst. At udsende efterligninger af dirhemer var en måde at sikre værdien af khazarmønter i fremmede lande.
Nogen bevarede eksemplarer bærer inskriptionen «Ard al-Khazar» (arabisk for «khazarernes land»). I 1999 blev der fundet en mængde sølvmønter på ejendommen til Spilling gård på den svenske ø Gotland. Blandt mønterne er mange dateret 837/838 og bærer i arabisk skrift inskriptionen "Moses er Guds profet", noget som er en variant af den muslimske inskription "Muhammad er Guds profet"). I Creating Khazar Identity through Coins, hævder Roman Kovavlev, at disse dirhemer kunne være specialslåede mindesmønter præget af khazarherskeren Bulan i anledning af fejringen af khazarernes konvertering til jødisk tro.
Da khazar-khaganatet var på højden af sin magt, var riget meget mægtigt. Khazarernes kerneområde var ved nedre Volga og kysterne ved Det Kaspiske Hav og så langt sydpå som Derbent. Fra sent i 600-tallet kontrollerede khazarerne i tillæg størstedelen af Krim og de nordøstlige kyster af Sortehavet. Omkring 800 omfattede khazarernes besiddelser størstedelen af den pontiske stepperegion helt til Dnepr og så langt øst som til Aralsøen. (Nogen tyrkiske historieatlas viser khazarske indflydelsessfære som strakte sig godt øst for Aral). Under den khazar-arabiske krig tidligt i 700-tallet trak en del af khazarerne sig tilbage til foden af fjeldkæderne i Ural, og nogen af bosætterne kan være blevet der.
Langs Det Kaspiske havs kyster og Volga-deltaet:Atil, Khazaran, SamandarKaukasus:Balanjar, Kazarki, Sambalut, SamiranPå Krim og Tamanregionen:Kertsj (også kalt Bospor), Theodosia, Güzliev (det moderne Eupatoria), Samkarsh (også kalt Tmutarakan, Tamatarkha), Sudak (også kalt Sugdaia)I Don-dalen:Sarkel* Tallrike Khazar-bosettinger er oppdaget i Mayaki-Saltovo-regionen. Khazarene grunnla en bosetting ved Dnepr kalt Sambat, som var en del av det som i sin tid skulle bli byen Kijev. Tsjernihiv er også antatt å opprinnelig ha vært en khazarsk bosetting.
En række nationer betalte skat til khazarerne. En konge, som var afhængig af khazarerernes overherredømme, blev kaldt for en "Elteber". Khazarernes vasaller til ulige tider omfattede:
Pechenger, oghuzere, krim-gotere, krim-hunnere (onogurere?), de tidlige madjarere.I Kaukasus
Georgiere, abkhasiere, forskellige armeniere fyrstedømmer; Arran; Nord-kaukasiske hunnere, lazicere, kaukasiske avarere, kassogere og lezginere.Øvre Don og Dnepr
Forskellige østslaviske stammer som derevlianere og vyatitsjere, forskellige tidlig-russiske stater.Ved Volga
Volga-bulgarere, burtaere; forskellige finsk-urgiske skov-stammer som mordvinere og ob-ugriere; bashkirere, barsilere.
I det 10. århundrede begyndte riget at gå tilbage som følge af angreb fra både vikinger og Kijev-russere og forskellige tyrkiske stammer. Det nød en kort opblomstring under stærke herskere som Aaron og Josef som underkuede oprørske protektorater som alanerne og førte sejrrige krige mod russiske indtrængere.
En gang i det 9. århundrede (ifølge Konstantin Porphyrogenitus’ beretning) havde en gruppe på tre khazar-klaner som blev kaldt kabarere gjort oprør mod khazarregeringen. Omeljan Pritsak og andre har rejst spørgsmålet om oprøret kan have haft sammenhæng med vragningen af rabbinsk judaisme. Dette er lidet troligt, efter som det antages, at både kabarere og de fleste af khazarerne havde hedenske, jødiske, kristne og muslimske tilhængere. Kabarerne blev slået og sluttede sig til en konføderation ledet af madjarer. Det er også spekuleret på en "ungarske" afledning af det tyrkiske ord "Onogur", eller "Ti pile", viser til fire finsk-ugriske stammer og de tre kabar-stammer.
Mod slutningen af 800-tallet allierede khazarerne sig med oghuzerne for at angribe pechengerne, som havde angrebet begge nationer. Pechenegerne blev drevet vestover, hvor de tvang madjarene (ungarere), der stod i et vassalforhold under Khazar, bort. Under høvding Lebedias lederskab og senere under Árpád flyttede ungarerne vestover og ind i det, som er dagens Ungarn. Ungarernes afrejse førte til et ustabilt magtvakuum og til at khazarerne gradvist tabte kontrollen over steppeområderne nord for Sortehavet.
Alliancen med byzantinerne begyndte at bryde sammen i 900-tallet, muligvis som et resultat af konverteringen til judaismen. Byzantinerne og khazarstyrkerne kan have stødt sammen på Krim. Omkring 940'erne spekulerede Konstantin den 7. Porphyrogentius i De Administrando Imperio over, hvordan khazarerne kunne isoleres og angribes. I den samme periode søgte byzantinerne alliancer med petsjenegerne og russerne med vekslende held.
Fra begyndelsen af 900-tallet var khazarerne vigende flere steder som følge af skærpede angreb og invasioner fra tidligere allierede nomadestammer og oprør fra tidligere forbundsfæller, ofte som følge af byzantinsk diplomati. I følge Schechter-teksterne, kæmpede khazar-herskeren Benjamin ben Menahem en krig mod en koalition af "'SY, TWRQY, 'BM, og PYYNYL" som var tilskyndet og støttet af Makedonien som henviser til det byzantinske kejserdømme i mange jødiske middelalderskrifter. Identiteten af de øvrige, som er nævnt, er ikke fastslået med sikkerhed. Dette gælder også for Omeljan Pritsak med henholdsvis burtaene og hun-tyrkere, volga-bulgarer og pecheneger. Selv om Benjamin ofte sejrede, måtte hans søn Aaron 2. møde en anden byzantinsk-inspireret invasion, denne gang ført an af alanerne. Aaron slog alanerne ved hjælp af oghuzerne. Trods dette var oghuzerne og khazarerne fjender før der var gået fem år.
Ibn Fadlan meldte om oghuzernes fjendtlige holdning overfor khazarerne på sin rejse i 921. Nogen kilder, som er drøftet hos Tamara Rice, hævder at Seldsjuk, som har givet navn til seldsjuk-tyrkerne, begyndte sin løbebane som soldat hos oghuzene i khazarernes tjeneste tidlig på midten af 900-tallet og avancerede til høje stillinger, før han forlod khazarenes herskere og drog til Khwarazm.
Fra begyndelsen af var khazarerne antagelig allierede med stridbare norrøne folk, væringer, som i øst blev kaldt for Rus. Disse kom hovedsagelig fra Skandinavien og gav navn til dagens Rusland. Russerne kontrollerede regionen omkring Novgorod og rejste regelmæssigt gennem khazardominerede områder for at angribe steder rundt om Sortehavet og Det Kaspiske Hav. 
Ved et af disse plyndringstogter siges det, at Khagan havde givet sit samtykke på det vilkår at nordboerne gav ham halvparten af udbyttet. I tillæg til dette tillod khazarerne at de benyttede handelsruten på Volga. Denne alliance fik åbenbart næring af fjendtlighederne mellem araberne og khazarerne. På et givet tidspunkt ophørte imidlertid khazarernes overbærenhed, fordi nordboernes plyndringstogt mod muslimske lande skabte fjendtlighed mod nordboerne i den muslimske befolkningsdel i khaganatet. Khazarherskerne spærrede vejen ad Volga for nordboerne. Dette resulterede i krig. Khazarernes hersker Josef skrev tidlig i 960'erne til Hasdai ibn Shaprut om forværringen i khazarernes forbindelser med nordboerne: "Jeg er nødt til at overveje at gå til kamp mod dem, for hvis jeg overhovedet giver dem chancen, vil de lægge muslimernes lande øde så langt som til Baghdad."
De norrøne krigsherrer Oleg af Novgorod og Svjatoslav 1. af Kijev igangsatte flere krige mod khazar-khaganatet, ofte med byzantinsk medvirkning. Schechter-brevet indeholder beretningen om et felttog mod Khazar ledet af HLGW (Oleg) ca. år 941, hvor Oleg led nederlag mod khazarernes general Pesakh. Dette rejser spørgsmålet om tidslinjen til Nestorskrøniken og andre beslægtede øst-slaviske, historiske tekster.
Svjatoslav lykkedes til sidst at ødelægge khazarernes magt i imperiet i 960-tallet. Khazarfæstningerne Sarkel og Tamatarkha faldt i russernes hænder i 965, fulgt af hovedstaden Atil ca. 967 eller 969. En rejsende til Atil skrev lige efter plyndringen af byen: "Russerne angreb, og ikke hverken en eneste drue eller rosin blev ladt tilbage, ej heller et eneste blad på træerne."
Det fandtes khazarsamfund også uden for de områder, som lå under khazarenes overherredømme. Mange khazar-lejesoldater gjorde tjeneste i armeer i kalifatet og andre islamske stater. Dokumenter fra middelalderens Konstantinopel vidner om et khazarsamfund som var opblandet med jøder i Peras forstæder. Kristne khazarer boede også i Konstantinopel og andre gjorde tjeneste i den byzantinske hær. Patriark Photius 1. af Konstantinopel var khazar, ved en anledning omtalt af kejseren, som i sinne omtalte ham som "Khazar-trynet". Om dette refererer til udseendet eller om det var en genetisk fornærmelse, er uklart.
Abraham ibn Daud fortalte, at der i Spanien i det 12. århundrede var khazariske rabbinerstudenter eller rabbinerstudenter som var efterkommere af khazarerne. Jøder fra Kijev og andre steder i Rusland, som muligvis kan have været khazarer, blev også rapporteret i Frankrig, Tyskland og England.
Blandt de kabarer som slog sig ned i Ungarn sent i det 9. århundrede eller tidligt i det 10. århundrede, kan der have været jøder. Det er imidlertid sandsynligt at mange khazarjøder flygtede fra fremmede erobrere til Ungarn og andre steder i Østeuropa. Det er også al grund til at tro at de blandede sig med lokale jøder og forårsagede bølger af jødisk immigration fra Tyskland og Vesteuropa. Videre er det troligt at de dannede en fremtrædende gruppe inden for det østeuropæiske jødesamfund.
Polske legender omtaler jøder som befinder sig i Polen før etableringen af det polske kongedømme. Polske mønter fra det 12. århundrede og det 13. århundrede havde til tider slaviske inskriptioner i hebraisk skrift,, men om dette viser indflydelse fra khazarjøder, kan bare være genstand for gisninger.
Der er uenighed om tidsrummet og den geografiske udstrækning af khazarstaterne som fulgte Svjatoslavs angreb på Atil i 967/9, eller til og med om slige stater i det hele taget eksisterede. Khazarene kan have beholdt kontrol over enkelte områder i Kaukasus i yderligere to århundreder, men spredte historiske nedtegnelser gør dette vanskeligt at sige noget sikkert om.
Tegn på senere khazarstater er blandt andet det faktum, at Svjatoslav ikke okkuperede Volgabassinet efter, at han havde lagt Atil øde, og at han drog forholdsvis hurtigt videre for at igangsætte felttoget i Bulgarien. Den permanente erobring af Volgabassinet ser ud at være blevet overladt til senere bølger af steppefolk som bl.a. kiptsjakerne.
Et brev på hebraisk, dateret Anno mundi 4746 (985–986) henviser til "vor herre David, khazarprinsen" som boede i Taman. Brevet fortæller, at denne David havde besøg af sendemænd fra Kijev-russerne for at tage religiøse spørgsmål op. Dette kan sættes i forbindelse med Vladimirs konvertering til jødisk tro som fandt sted i det samme tidsrum. Taman var et Kijev-russisk fyrstedømme omkring 988 således, at denne efterfølgerstat (hvis det var det, den var) kan være blevet fuldstændigt overvundet. Ægtheden af dette brev, Mandgelis dokumentet, er for øvrigt blevet betvivlet af forskere som Douglas Morton Dunlop.
Abraham ibn Daud, en spansk rabbi som levede i 1100-tallet, fortæller at han mødte rabbinerstudenter i Toledo som var khazarer, og at de fortalte ham at «resterne af dem er af rabbinernes tro». Denne reference antyder, at nogen khazarer beholdt etnisk om ikke politisk selvstændighed i hvert fald i to hundrede år efter plyndringen af Atil.
Petachiah fra Regensburg, en rabbi og rejsende fra 1200-tallet, fortæller fra en rejse gennem «Khazar» som ellers indeholdt få detaljer om indbyggerne, at de levede i trøstesløshed og evig sorg.
"Mens jeg var i Baghdad så jeg ambassadører fra kongen af Meshech og fra Magog (en kristen middeladerforfatter som sagde, at khazarerne boede i landet Gog og Magog) omkring ti dagsrejser derfra. Landene strækker sig så langt som de mørke fjelde (en betegnelse som ofte blev brugt for at beskrive Kaukasus). På den anden side af De mørke fjelde er sønnerne til Jonadab, søn af Rechab (en embedsmand i hoffet til kong Josiah i Judæa). En engel åbenbarede sig i en drøm for Meshechs syv konger, og bød dem at opgive love og statutter og tage imod lovene af Moses, søn af Amram. Hvis ikke, truede han dem med at lægge landet øde. Imidlertid, drøjede de indtil engelen tog til at lægge deres land øde. Da kongerne i Meshech og alle indbyggerne i deres lande blev omvendt, sendte de sit overhovede til akademiet (det vil sige Gaon af Sura eller Pumbedita) en anmodning om at sende nogen disciple af de vise. Enhver discipel som er fattig går did for at undervise dem i lovene Babylonsk Talmud. Fra landet Egypten rejser disciple did for at studere. Han så ambassadørerne besøge profeten Ezekiels grav..."Beretningen om omvendelsen af de syv konger i "Meshech" er meget lig beretningen om omvendelsen af khazarene som gis i Kuzari og Khazar-korrespondancen og kong Josefs svar. Det er muligt at Meshech er en henvisning til khazarerne, eller til et eller andet judaficeret fyrstedømme som lå under deres indflydelse.
Ibn Hawqal og al-Muqaddasi viser til Atil efter 969, i det de antyder at byen kan være blevet genopbygget. Al-Biruni (i midten af 1000-årene) som beretter at Atil lå i ruiner, nævner ikke den senere byen Saqsin som blev rejst nærved. Det er muligt at det nye Atil ikke blev ødelagt før i det 11. århundrede. Selv om man antager at al-Biruni's beretning ikke har forkert tidsangivelse, er det ingen bevis for at det "nye" Atil blev befolket af khazarer snarere end petsjenger eller en anden stamme.
Ibn al-Athir som skrev rundt 1200, beskrev "overfaldet på Fadhlun som kurderne mod khazasarerne". Kurderen Fadhlun er blevet identificeret som al-Fadhl ibn Muhammad al-Shaddadi, som herskede over Arran og nedre dele af Aserbajdsjan i 1030'erne. I følge beretningen angreb han khazarene, men måtte flygte da de lagde sig i baghold og dræbte 10.000 af hans mænd. To af de store ekspertene i eurasiske nomader, Marquart og Barthold, bestrider denne beretning. Marquart var af den opfattelse at tilfældet henviser til nogen efterkommere af khazarerne som havde gået tilbage til hedensk tro og nomadeliv. Barthold (og senere, Kevin Brook), indtog en mere skeptisk holdning til beretningen, og mente at ibn al-Athir må have refereret til georgere eller abkhasere. Der findes ingen bevis som kan stadfæste om det forholder sig på den ene eller andre måde.
I følge Nestorkrøniken var khazarjøder til stede i 986 ved Vladimirs disput for at tage stilling til eventuel religion for Kijev-russerne. Enten dette var jøder som havde slået sig ned i Kijev, eller sendebud fra en eller anden tilbageværende jødisk khazar-stat, er uklart. Hele begivenheden er af nogen få forskere anset for at være fabrikeret, men henvisningen til khazarjøder (efter at khaganatet var ødelagt) er fremdeles relevant. Heinrich Graetz hævdede at de var jødiske missionærer fra Krim, men har ikke fremskaffet kilder for denne påstand.
I 1023 fortæller Nestorkrøniken at Mstislav (en af Vladimirs sønner) drog mod sin bror Jaroslav med en hær som indeholdt "khazarer og kasoger". Kasoger var et tidlig Sirkasserfolk. "Khazarer" i denne sammenhæng er anset af de fleste at være ment i betydningen "beslægtet med", men andre har spurgt sig hvorfor beretteren skriver "khazarer og kasoger", når "khazarer" ville være tilstrækkelig hvis det havde betydet at det drejede sig om folk som var nær beslægtet med khazarene. Selv om referencerne er rettet direkte mod khazarerne, følger det nødvendigvis ikke direkte af det at der virkelig eksisterede en khazarstat på denne tid. Det kunne meget vel have været khazarer under russisk styre.
Det blev fortalt om en prins fra Kijev kaldet Oleg (som ikke må forveksles med Oleg af Kijev), der blev bortført af "khazarer" i 1078 og sendt til Konstantinopel. De fleste forskere tror at det drejer sig om en henvisning til kipsjakerne eller andre steppefolk, der dengang herskede over den pontiske region. Under erobringen af Tmutarakan i 1080-tallet gav Oleg sig selv titlen "Arkon af Khazar".
Kedrenos dokumenterede et fælles angreb på khazarstan Kertsj, som var under Georgius Tzuls herredømme, af bysantinerne og russerne i 1016. Det følgende år 1016, er der tvetydige henvisninger i østlige kristne kilder til khazarerne "tyrkere". Før den tid havde gamle romere kaldt dem "skytere"). Jødiske khazarer blir også nævnt i en georgisk beretning som en gruppe som havde beboet Derbent sent i 1100-tallet.
I det mindste havde en bysantinsk kilde fra 12. århundrede henvist til stammer som praktiserede Moselovene og som boede på Balkan. Forbindelsen mellem denne gruppe og khazarerne bliver afvist af de fleste forskere.
Giovanni di Plano Carpini, en pavelig legat i 1300-tallet ved hoffet for mongolenes khan Guyuk, gav i sin indberetning en liste over de nationer som mongolene havde erobret. Blandt dem som stod opført blandt stammerne i Kaukasus, på den Pontiske steppe og i den kaspiske region, var "Brutakhiene, som er jøder". Brutakhienes identitet er uklar. Giovanni refererer senere til brutakhiene som de som barberer sine hoveder. Selv om Giovanni kaller dem kipchaker, kan de have været efterkommere af khazarfolket. På den anden side kan det dreje sig om kipchaker som havde konverteret til judaismen (måske tilknyttet krimsjakene eller Krim-karaitterne).
Tidsfæstelsen af konverteringen, enten den foregik som en enkeltbegivenhed eller som en række af påfølgende begivenheder over tid, er genstand for omfattende diskussioner. Temaene omkring denne uenighed er omtalt oven for.
Antallet khazarer som konverterede til jødedommen er også omstridt. Douglas Morton Dunlop var af den opfatning at det alene var overklassen som konverterede. Dette var et majoritetssyn indtil for ganske nylig. Det relativt brate skifte som kom i gravskikken i løbet af midten af 800-årene, tyder på at konverteringen var mere udbredt, en hypotese som nylig er blevet forfægtet af Kevin A. Brook.
Khazarernes bidrag til de moderne ashkenazi-jøders blodlinje, som enkelte har foreslået, hvoraf den kendteste er forfatteren Arthur Koestler (i The Thirteenth Tribe), er ikke almindeligt anerkendt af historikere. Genetiske studier viser, at ashkenaziernes Y-kromosom DNA lader til at have sin oprindelse i mellemøstlige befolkninger, 
efter som de har mitochondrisk DNA (mtDNA) i mindst 40% af den nuværende ashkenazi-befolkning. 
Så selv om khazarerne kan være blevet absorberet i den jødiske population, er det lidet troligt, at de udgjorde en betydelig procentdel af de moderne ashkenaziers forfædre.Et andet kritisk moment, som er blevet rejst mod Koestlers arbejde, er at han stort set har hentet sin historie fra kilder som Douglas Morton Dunlop, til tider uden kildehenvisninger. Endvidere er det blevet påpeget, at hans mere spekulative anden halvdel (hvori han drøfter teorierne om ashkenazienes afstamning) i det store og hele er uunderbygget. I den grad Koestler henviser til stednavne og dokumentbevis, er hans analyse blevet beskrevet som en blanding af fejlagtige etymologier og fejltolkede primærkilder.
Andre kritikere af khazar-ashkenazi-teorien har fastslået, at hovedmotivet for selv i bare lille grad at godtage disse ideer, er politiske og anti-zionistiske i deres natur. Khazarteorien er blevet godtaget af mange antizionister, særlig i den arabiske verden. Teoriens forkæmpere argumenterer med, at ashkenazi-jøderne hovedsagelig er af khazarisk oprindelse, og at de da vil falde uden for rammen af Guds løfte om Kanaan til israelittene som det er nedfældet i Bibelen. Dette overser helt det faktum, at halvdelen af de israelske jøder ikke tilhører ashkenazierne. Man har imod dette hævdet, at sådanne beskyldninger om politiske motiver er irrelevante for selve kernen i argumentationen. I alle fald var Koestler selv erklæret zionist, der baserede sin holdning på sekulære betragtninger.
Andre har påstået, at grupper som karaim, krimsjakene, fjeldjøderne og Georgia-jøderne nedstammer fra khazarerne. Lidet understøtter nogen af disse teorier, selv hvis khazarernes efterkommere skulle have fundet vej ind i disse samfund. Ikke-jødiske grupper, som gør krav på, i det mindste delvis at nedstamme fra khazarerne, omfatter blandt andet kumyker og Krim-tartarer i tillæg til de jødiske grupper som nævnt ovenfor. Disse påstande er imidlertid genstand for en del strid og debat.
Barthold, W. (1996): «Khazar». Encyclopaedia of Islam (Brill Online). Eds.: P. Bearman , Th. Bianquis , C.E. Bosworth , E. van Donzel and W.P. Heinrichs. Brill.
Doron M. Behar, et al.: «The Matrilineal Ancestry of Ashkenazi Jewry: Portrait of a Recent Founder Event». The American Journal of Human Genetics, March, 2006.
Kevin Alan Brook: The Jews of Khazaria. 2nd ed. Rowman & Littlefield Publishers, Inc, 2006.
Douglas M. Dunlop: The History of the Jewish Khazars, Princeton, N.J.: Princeton University Press, 1954.
Douglas M. Dunlop: «The Khazars». The Dark Ages: Jews in Christian Europe, 711–1096. 1966.
Peter B. Golden: Khazar Studies: An Historio-Philological Inquiry into the Origins of the Khazars. Budapest: Akademia Kiado, 1980.
Peter B. Golden: «Khazar Turkic Ghulâms in Caliphal Service» (Journal Article in Journal Asiatique, 2004.)
Peter B. Golden: «Khazar Turkic Ghulâms in Caliphal Service: Onomastic Notes» (Journal Article in Archivum Eurasiae Medii Aevi, 1993.)
Peter B. Golden: «Khazars» (Book Chapter in Turkish-Jewish Encounters: Studies on Turkish-Jewish Relations through the Ages, 2001.)
Norman Golb and Omeljan Pritsak: Khazarian Hebrew Documents of the Tenth Century. Ithaca: Cornell Univ. Press, 1982.
Roman K. Kovalev: «What Does Historical Numismatics Suggest About the Monetary History of Khazaria in the Ninth Century? – Question Revisited». Archivum Eurasiae Medii Aevi 13 (2004): 97–129.
Roman K. Kovalev: «Creating Khazar Identity through Coins: The Special Issue Dirhams of 837/8». East Central and Eastern Europe in the Early Middle Ages, ed. Florin Curta, pp. 220–253. Ann Arbor, MI: University of Michigan Press, 2005.
Habib Levy, et al.: Comprehensive History of the Jews of Iran: The Outset of the Diaspora. George W. Maschke, trans. Mazda Publishers, 1999.
Donald F. Logan: The Vikings in History 2nd ed. Routledge 1992. ISBN 0-415-08396-6
Timothy S. Miller: «The Legend of Saint Zotikos According to Constantine Akropolites». Analecta Bollandiana vol. 112, 1994, pp. 339–376.
Thomas S. Noonan: «Did the Khazars Possess a Monetary Economy? An Analysis of the Numismatic Evidence» Archivum Eurasiae Medii Aevi 2 (1982): 219–267.
Thomas S. Noonan: «What Does Historical Numismatics Suggest About the History of Khazaria in the Ninth Century?» Archivum Eurasiae Medii Aevi 3 (1983): 265–281.
Thomas S. Noonan: «Why Dirhams First Reached Russia: The Role of Arab-Khazar Relations in the Development of the Earliest Islamic Trade with Eastern Europe». Archivum Eurasiae Medii Aevi 4 (1984): 151–282.
Thomas S. Noonan: «Khazaria as an Intermediary between Islam and Eastern Europe in the Second Half of the Ninth Century: The Numismatic Perspective». Archivum Eurasiae Medii Aevi 5 (1985): 179–204.
Thomas S. Noonan: «Byzantium and the Khazars: a special relationship?» Byzantine Diplomacy: Papers from the Twenty-fourth Spring Symposium of Byzantine Studies, Cambridge, March 1990, ed. Jonathan Shepard and Simon Franklin, pp. 109–132. Aldershot, England: Variorium, 1992.
Thomas S. Noonan: «What Can Archaeology Tell Us About the Economy of Khazaria?» The Archaeology of the Steppes: Methods and Strategies – Papers from the International Symposium held in Naples 9–12 November 1992, ed. Bruno Genito, pp. 331–345. Napoli, Italy: Istituto Universitario Orientale, 1994.
Thomas S. Noonan: «The Khazar Economy». Archivum Eurasiae Medii Aevi 9 (1995–1997): 253–318.
Thomas S. Noonan: «The Khazar-Byzantine World of the Crimea in the Early Middle Ages: The Religious Dimension». Archivum Eurasiae Medii Aevi 10 (1998–1999): 207–230.
Thomas S. Noonan: «Les Khazars et le commerce oriental». Les Échanges au Moyen Age: Justinien, Mahomet, Charlemagne: trois empires dans l'économie médiévale, pp. 82–85. Dijon: Editions Faton S.A., 2000.
Thomas S. Noonan: «The Khazar Qaghanate and its Impact on the Early Rus' State: The translatio imperii from Itil to Kiev». Nomads in the Sedentary World, eds. Anatoly Mikhailovich Khazanov and André Wink, pp. 76–102. Richmond, England: Curzon Press, 2001.
Omeljan Pritsak. «The Khazar Kingdom's Conversion to Judaism». (Journal Article in Harvard Ukrainian Studies, 1978)
Omeljan Pritsak. «The Pre-Ashkenazic Jews of Eastern Europe in Relation to the Khazars, the Rus', and the Lithuanians». Ukrainian-Jewish Relations in Historical Perspective, ed. Howard Aster and Peter J. Potichnyj. Edmonton, Alberta: Canadian Institute of Ukrainian Studies Press, 1990. p. 7.
Tamara Talbot Rice: The Seljuks in Asia Minor. Thames and Hudson, London, 1961. pp.18–19.
Jeff Zolitor og Peter Wolfe: «The Khazars» Philadelphia: Conference of the Congress of Secular Jewish Organizations, (2002), Canadian Jewish Outlook (Sept/Oct 2002) /www.csjo.org/pages/essays/essaykhazars.htm
David Vital: A People Apart: A History of the Jews in Europe. Oxford University Press 1999. ISBN 0-19-821980-6.
Jewish Quarterly Review, Volume iii, Pages 181–219, «An Unknown Khazar Document», (n.s., Philadelphia, 1913)
Accounts of Oriental writers were published at St. Petersburg by Fraehn, (1821), and by Harkavy, (1874 et seq.)
Doron M. Behar et.al.: "The Matrilineal Ancestry of Ashkenazi Jewry: Portrait of a Recent Founder Event" (Am. J. Hum. Genet. 2006;78; s. )
Kevin Alan Brook: «Tales about Jewish Khazars in the Byzantine Empire Resolve an Old Debate». Los Muestros, No. 54, p. 27.
Eran Elhaik: "TheMissing Link of Jewish European Ancestry: Contrasting the Rhineland and the Khazarian Hypotheses" (Genome Biol. Evol. 5(1); 2012; s. 61–74)
Peter B. Golden, Haggai Ben-Shammai and András Róna-Tas (red.): The World of the Khazars; Leiden, Boston 2007; ISBN 978-90-04-16042-2 (engelsk)
Constantin Zuckerman: "On the Date of the Khazars' Conversion to Judaism and the Chronology of the Kings of the Rus Oleg and Igor. A Study of the Anonymous Khazar Letter from the Genizah of Cairo" (Revue des études byzantines, tome 53, 1995. pp. 237-270)
The Kitab al-Khazari of Judah Hallevi, full English translation at sacred-texts.com

Kirsten Piils Kilde er en kilde beliggende i Dyrehaven lige op til Dyrehavsbakken.
Kilden blev efter en usikker overlevering opdaget af en i øvrigt ukendt Kirsten Piil i 1583. Efter fortællingen var Kirsten en from kvinde, som ved sit hellige levned gav kilden en særlig helbredende kraft, der fik syge til at valfarte til kilden for at drikke af vandet.
I 1732 blev kilden genfundet som tilsandet. Det er en følge af Dyrehavens indhegning i 1670, der hindrede adgangen til kilden. Den kongelige dansemester Brinckmann, der boede i hus sammen med parykmager J.C. Greve, finansierede en istandsættelse. Brudstykker af den sten med årstallet 1736, som de to herrer opsatte, er fundet senere og opsat i højre side af monumentet.
På den tid fik kilderne yderligere betydning. Mange boede i byer, hvor drikkevandet var dårligt. Specielt var det københavnske drikkevand meget ringere end det rene, kølige og friske vand fra kilderne i Dyrehaven, der derfor let kunne opfattes som helbredende.
Selv om Dyrehaven var kongens, havde gøglere og beværtere allerede i mange år ved kildetid slået deres telte op omkring Kirsten Piils Kilde. Kong Frederik V åbnede i 1746 officielt haven for offentligheden og gav i 1756 helt fri adgang "ligesom i forrige tider må det være alle skikkelige folk tilladt at indpassere og divertere sig i den kongelige Dyrehave." I 1750 blev kildens omgivelser atter fornyet, og de central placerede rocailler i sandsten tilkom da. Seneste restaureringer fandt sted i 1918 (plade til venstre) og i 1994 (inskription øverst).
Den øgede trafik til kilderne blev kædet sammen med sygdom og helbredelse, og kirkerne opsatte de såkaldte "fattigblokke" ved de stærkt trafikerede kilder. Fattigblokkene var pengeskrin af solid konstruktion, forsynet med en hængelås. Her kunne de forbipasserende vise deres godhed ved at lægge penge i.
I 1712 var penge fra en fattigblok ved Vangede Kilde med til at finansiere opførelsen af Gjentofte Hospital. I 1852 deltes hospitalet i to, så Gentofte og Lyngby fik hver sin bygning med otte sengepladser hver. I Lyngby kaldtes det "Vartou" og blev opført ved Lyngby Kirke.
Et hospital var på den tid et asyl for fattige, enker og andre, der ikke kunne klare sig selv. Det blev drevet af kirken som en slags fattiggård. De, der opholdt sig på hospitalet, blev kaldt "fattiglemmer" eller blot "lemmer". Pengene fra fattigblokken havde stor betydning for datidens socialvæsen. Da søgningen til Kirsten Piils Kilde formodentlig var større end til Vangede Kilde, blev fattigblokken i 1754 flyttet til Kirsten Piils Kilde.
I mellemtiden havde stiftamtmanden, grev Conrad Ditlev Reventlow, i 1750 fået restaureret kildens omgivelser igen, og kilden løb igennem et rør af træ i en "armtyk" stråle. Søgningen til kilden var stor, og indtægterne steg år for år sikkert godt hjulpet af Frederik 4., der hvert år på Sankt Hans aften kom og drak af vandet, hvorefter han promenerede på Bakken og drak te på Eremitageslottet. De tre uger omkring sankthans blev til "kildetiden", der ud over konger og godtfolk tiltrak både gøglere, linedansere og spillemænd med deres telte og boder.
Skikken med kilderejser var forbundet med en del ritualer. Den rejsende skulle fx drikke vandet af et helt nyt lerkar og forlade stedet i nyt tøj. Den skik gav arbejde for pottemagere, og fattige kom for at få folks aflagte tøj.
Efterhånden som tilstrømningen til kilden tog til, blev pladsen omkring kilden for trang, og teltholderne flyttede gradvist over på Dyrehavsbakken, hvor de blev anvist pladser af overjægermesteren. Gøglet tog til i omfang og flyttede pengestrømmen fra fattigblokken over i teltholdernes lommer. For at sikre hospitalernes økonomi indførte jægermester, grev Christian Frederik Ernst Rantzau, derfor i samråd med pastor Siverud i 1744 en ordning, hvorefter teltholderne skulle melde sig hos skovrideren for at ansøge om en teltplads mod betaling. Denne betaling variede efter hvor lang tid, de ville opholde sig på Bakken, teltets størrelse, teltholderens indtægter og sikkert også efter placeringen af teltet. Der foregik en reel forhandling om placering og betaling. Den ordning blev det økonomiske fundament for hospitalet i de næste 200 år.
De gode indtægter der var at hente gav anledning til konkurrence om midler og kompetencer i denne anvisning. Politimesteren, der selv havde et telt på Bakken, ønskede i 1805 at overtage anvisningen med henvisning til hensynet til ro og orden. Amtmanden bragte sagen videre i hierarkiet til kongen, som ved kongelig resolution af 23. maj 1806 fastslog kompetencefordelingen for pladstildeling som hidtil dog med den ændring, at politimesteren fik mulighed for selv at bestemme, hvor hans telt skulle slås op.
Aftalen om afgifter fra teltholderne til brug for hospitalet var oprindeligt indgået mellem skovvæsenet og hospitalet. Den stadfæstedes nu i en kongelig resolution. I 1823 fik hospitalet status som privatretlig enhed, hvilket betød, at det frigjordes fra det almindelige fattigvæsen. Ved hjælp af Kongeloven af 1665 var den kongelige resolution nok også medvirkende til, at indtægterne fra stadepenge og fattigblok stadig gik til hospitalet selv efter 1911, hvor bidrag til fattigkassen ved forlystelser ophørte.
Allerede i 1910 var der utilfredshed med ordningen – denne gang fra hospitalets side. Skovvæsenet var begyndt at opkræve en særskilt lejeafgift fra teltholderne ud over hospitalets stadepenge for her at få en yderligere indtægt til skoven. Det betød, at der var tre modtagere af penge fra kassen: hospitalet, skovvæsenet og politimesteren. Han skulle have penge for tilladelser.
Da hospitalets fundats ændredes i 1947, tilkendegav skovvæsenet, at det ikke kunne acceptere en udvidelse af hospitalets rettigheder til stadepenge. Samtidig bredte utilfredsheden sig over, at pengene gik i to kasser. I 1958 kom det til en retssag, der resulterede i, at retten til at udskrive afgifter skulle blive hos politiet. Opkrævningen fortsatte til 1967, hvor justitsministeren pålagde politimesteren at ophøre med ordningen.
Forudsætningen for, at Gjentofte Hospital i hele denne periode havde fået del i pengene, var, at lemmerne gjorde rent på Bakken, når kildetiden var forbi. De skulle rydde pladsen og omgivelserne for affald efter sæsonen, således at Bakkens areal kunne indgå i Dyrehaven indtil næste sæson. Siden hen, da forretningerne på Bakken blev mere permanete, gjaldt kravet om oprydningen stadig, men nu var hovedopgaven at rive blade efter sæsonlukningen. På et tidspunkt var lemmerne imidlertid ikke længere i stand til at løse opgaven. Den løstes nu af skovdistriktet på entreprenørbasis, hvor skoven sendte regningen til Gjentofte Hospital. Omkostningerne var efterhånden løbet op i et beløb, der stort set svarede til de indtægter, hospitalet stadig fik fra teltholderne. Gjentofte Hospital var derfor utilfreds med ordningen og regningen fra skovdistriktet, og amtmand Strøm, der var formand, ville have sat afgiften fra teltholderne i vejret. Teltholderne nægtede at betale, og det førte til, at Gjentofte Hospital i 1979 anlagde en retssag mod teltholderne og skovdiskritet. I første omgang fik hospitalet medhold, men afgørelsen ankedes. Sagen kom for Østre Landsret i 1983, der i 1986 stadfæstede, at det var amtmanden, der på vegne af hospitalet skulle fastsætte og opkræve stadeafgifterne. Dommen ankedes til Højesteret, der i 1988 bestemte, at teltholderne ikke var pligtige til at betale til hospitalet. Hermed endte 200 års historie. Ejendommen Vartou ved Lyngby Kirke solgtes, og tilbage er kun ejendommen ved Gentofte Kirke.
Som et kuriosum kan det nævnes at Gentofte Hospital intet har med Gjentofte-Lyngby Hospital at gøre. Derimod havde det betydning for Kirsten Piils Kilde, at Gentofte Hospital (dengang Amtssygehuset i Gentofte) blev opført. I 1927 var det nødvendigt at foretage vandboringer i Klampenborg Galopbanes arealer, hvorved vandstanden sænkedes så meget, at Kirsten Piils Kilde blev tørlagt. Kun ved hjælp af en rørlagt ledning fra Lyngby-Taarbæk Kommunes Vandforsyning springer kilden igen i dag.
Dyrehaven af Torben Christiansen og Peter Lassen, Politikens Forlag, 2005. ISBN 87-567-7250-5
Oehlenschlägers digt, "Manden ved Kilden" i hans Sanct Hansaften-Spil (1803) i Kalliope
Klimaændringer er variationer af Jordens globale eller regionale klima over en tidsperiode. En klimaændring indebærer at "gennemsnitsvejret" over tid ændrer karakter, f.eks. mere eller mindre nedbør, lavere eller højere temperaturer, mere eller mindre vind eller lignende. Sådanne forandringer kan have eksterne årsager som f.eks. ændringer i Jordens bane omkring Solen, meteornedslag, eller ændret solaktivitet. De kan også forårsages af interne processer på Jorden som f. eks store vulkanudbrud. Det er meget som tyder på at menneskelig aktivitet i det senere årtier har forårsaget klimaændring. I de senere år, særligt i forbindelse med miljøpolitik, er begrebet "klimaændring" derfor ofte blevet brugt til specifikt som reference til netop disse moderne temperaturstigninger.
Jordens klima er ikke en statisk størrelse, klimaændringer har derfor fundet sted adskillige gange i planetens historie. I flere hundrede millioner år har klimaet fx været meget varmere end det er i vor tid, bl.a. har polerne i 90% af tiden været isfri. For omkring 50 millioner år siden begyndte klimaet at blive koldere; isen blev permanent ved sydpolen på Antarktis for 30 millioner år siden, og for 5 millioner år siden også i Arktis. De seneste 2,5 millioner år har været domineret af stadige istider.
Variationer i vejret er ikke nødvendigvis udtryk for klimaændringer. Vejret er atmosfærens status dag-til-dag og er et kaotisk ikke-lineært dynamisk system. Klimaet er på den anden side den gennemsnitlige status for vejret set over en længere periode, og det er relativt stabilt og forudsigeligt; klimaet opfatter fx den gennemsnitlige temperatur, nedbørsmængde, antal soldage og andre variable der kan måles på en given lokalitet. Det er derfor forandringerne over lange perioder indenfor disse gennemsnitstal indikerer en klimaændring, og ikke temperaturvariationer på kort sigt, fx forskelle på temperaturer fra år til år.
Klimatologer benytter "Indicator time series" der repræsenterer forskellige aspekter af klima og økosystemer, de fungerer som kontekst i de enkelte studier. Klimaets øjeblikkelige status kan fs overvåges på grundlag af historiske index.For at kunne måle fortidens klima er der desuden blevet udviklet forskellige metoder; forekomsten af blomsterstøv (pollen) er en god klimaindikator for den nære fortid, da forekomsten af plantearter med særlige krav til nedbør og temperaturer kan fortælle om områdets klima. Desuden bruges studier af isotoper; specielt forholdet mellem 16O og 18O i iskerneboringer fra Antarktis og Grønland. Analyser af sedimentkerner er mindre nøjagtige, men de giver data længere tilbage i den geologiske historie.
Klimaændringer kan enten være en afspejling af interne faktorer, fx forandringer i Jordens atmosfære, processer i lokale områder (fx I oceanerne eller iskapperne ved polerne) eller menneskelig aktivitet såsom afskovning. Eller et resultat af eksterne faktorer som fx variationer af solens udstråling eller Jordens kredsløb og forøgelse af koncentrationen af drivhusgasser i atmosfæren.
En væsentlig faktor for klimaet er havstrømme, og interaktionen mellem atmosfæren og oceanerne kan set over årtier medføre forskellige forandringer af klimaet. Et berømt eksempel er El Niño i Stillehavet, mens Golfstrømmen i Nordatlanten har stor betydning for det europæiske klima. Effekten af disse havstrømme ligger i deres evne til fx at gemme på varme og flytte fra varmere egne til reservoirer i kolde egne. Set over længere tidsskalaer spiller varmecirkulationen i oceanerne en nøglerolle i fordelingen af varme over hele Jorden, og har derfor afgørende betydning for klimaet.Generelt kan de klimavariationer der skyldes interne faktorer også beskrives som en form for hysterese, i den betydning af klimaet nuværende status ikke kun er en afspejling af input, som fx ændringer af havstrømme, men også af den udvikling der blev gennemgået; fx kan tørre forhold medføre en udtørring af søer og sletter og spredning af ørkener, dette kan igen medvirke til mindre nedbør de følgende år. Klimaændringer kan derfor være selvforstærkende, da forskellige aspekter af et økosystem kan reagere forskelligt på de igangsættende faktorer.[kilde mangler]
Den mest signifikante klimatiske proces de seneste millioner år er cyklusen mellem istider og mellemistider. De seneste 2,5 millioner år har stadige istider vekslet med varmere mellemistider. I første omgang havde de en varighed på ca. 40 000 år, men for 900 000 år siden gik istiderne over til at vare ca 100 000 år. Mellem istiderne har det vært varmere perioder (mellemistider) normalt med en varighed på 5.000 – 25.000 år. Den sidste istid sluttede for ca. 10 000 år siden.[kilde mangler]Selvom den væsentligste faktor har været kredsløbsvariationer, har de interne klimatiske reaktioner som udbredelse af store kontinentale iskapper og ændringer i vandstanden i havene på op til 130 meter spillet en stor rolle for regionale ændringer. Andre forandringer herunder Heinrich begivenheder, Dansgaard–Oeschger begivenheder og Yngre Dryas viser at variationer af ismassen potentielt har stor betydning for udviklingen af klimaet selv uden kredsløbs variationer.
Også uden for perioder med istid anerkendes gletsjere som meget sensitive indikatorer for klimaændringer, da de vokser signifikant under køligere perioder, som fx Den lille istid og trækker sig tilbage under varmere perioder. Gletsjeres vækst og kollaps forstærker dog også effekten af de øvrige faktorer. I de senere år er mange af gletsjere verden over svundet ind, da de ikke har været i stand til at regenerere sommerafsmeltningen i løbet af vinteren.[kilde mangler]
Nylige klimastudier har vist at koncentrationen af drivhusgasser i atmosfæren har en væsentlig betydning for den globale gennemsnitstemperatur, da de modvirker udstrålingen af varme fra Jorden til rummet. Forekomsten af drivhusgasser er derfor også vigtige for forståelsen af Jordens fortidige klima. Den største og vigtigste, men varierende, bestanddel af drivhusgasser er vanddamp. En anden vigtig gasart i denne sammenhæng er CO2.
Over de seneste 600 millioner år har CO2-koncentrationen i atmosfæren varieret stærkt, fra omtrent >5000 ppm i nogle perioder til mindre end 200 ppm i andre, disse variationer har hovedsageligt været et resultat af geologiske og biologiske processer. Nylige studier af korrelationen mellem CO2-mængden i atmosfæren og klimaet de seneste 420 millioner år har vist at hurtige skift i koncentrationen af drivhusgasser i atmosfæren korrosponderer med drastiske klimaændringer; herunder det termiske maksimum på paleocæn-eocæn-grænsen, den masseuddøen der fandt sted på Perm-Trias-grænsen og afslutningen på den Kryogene periode.Den forøgelse af CO2-koncentrationen i atmosfæren der er blevet målt i moderne tid, anses som en væsentlig faktor bag den globale opvarmning der er konstateret siden 1950. Ifølge den Internationale klimapanel (IPCC) var mængden forøget til 379 ppm³ i 2005 i forhold til 280 ppm³ i den førindustrielle æra.
Set over en lang tidskala, vil kontinenternes position på Jorden blive forandret, oceanernes udformning og størrelse vil forandres, bjerge vil blive skabt og nedbrudt, som altsammen har betydning for de dynamikker der skaber de klimatiske betingelser. Det er fx blevet foreslået at de seneste istider intensitet delvist skyldes dannelsen af Panamatangen mellemm Nord og Sydamerika for 3 millioner år siden, der lukkede af for den direkte forbindelse mellem Stillehavet og Atlanterhavet.
Solen er den ultimative kilde til al energi og dermed varme i Jordens klimatiske system, den energi der tilføres fra solen er derfor en helt essentiel faktor for klimaet. Siden sin dannelse er Solen langsomt blevet klarere og den energi den har udsendt blevet forøget, og denne sekvensielle evolution har haft afgørende indflydelse på Jordens atmosfære. Det menes fx derfor at solenergien tidligt i Jordens historie var for svag til at vand kunne optræde i flydende form, at det alligevel har været tilfældet kaldes den svage sols paradoks.I moderne tid er der også målt mindre variationer i solaktiviteten, herunder Solcyklussen på 11 år og længerevarende bevægelser, hvilket kan være en væsentlig faktor bag den nuværende globale opvarmning. Der er dog ikke konstateret noget mønster i det meteorologiske data der korresponderer med den 11-årige solplet-cyklus, mens Solens intensitet derimod sandsynligvis har været udløsende for den lille istid og flere varmeperiode observeret mellem 1900 og 1950. Solens cykliske tendenser mht. til energiudstråling er dog endnu ikke forklaret fuldt ud, fx hvordan den adskiller sig fra Solens generelle evolution; solaktiviteten er fx kun blevet studeret vha. pålidelige metoder de sidste 30 år.Studiet af sammenhængen mellem Solen og klimaet på Jorden er først for nylig atter blevet en integeret del af klimatologien, det skyldes flere fejlslutninger i begyndelsen af 20. århundrede. I begyndelsen af dette århundrede var studiet af solplet-cyklusser et populært emne, og samtidig var regeringer verden over begyndt at indsamle systematiske meteorologiske data. Forskere fandt derfor uafvendeligt sammenhænge mellem solpletsaktiviteten og vejrmønstre, om ikke andet så et eller andet sted i verden. Både amatører og etablerede forskere mente derfor at de havde mønstre der med stor nøjagtighed kunne bruges til at forudsige vejret. Efterhånden viste det sig at alle disse forudsigelser var fejlagtige; fx skulle Afrika opleve en tørkeperiode i 1930’erne i følge en særligt pålidelig forudsigelse, da perioden i stedet blev meget våd, faldt solpletsteorien i stærk miskredit. I årtier herefter blev forskere der studerede sammenhængen mellem Solen og vejret betragtet med skepsis.Den formodede sammenhæng mellem solaktivitet og klimaændringer er også i dag genstand for udbredt skepsis, da den delvis bruges som argument mod, at den moderne globale opvarmning skyldes menneskelig aktivitet.
Variationer i Jordens kredsløb om Solen har i nogen grad samme virkning på Jordens klima som variationer i solaktiviteten, da små udsving i Jordens bane medfører forandringer i den mængde energi planeten modtager fra Solen; jo længere væk den befinder sig jo mindre energi når overfladen. Disse svingninger kendes som Milankovitch-cyklusser og er en forudsigelig effekt af basale fysiske love og er et resultat af interaktionen mellem Jorden, månen, Solen og de øvrige planeter. Denne type variationer anses som en drivende faktor bag vekslen mellem istider og mellemistider i Pleistocæn samt udbredelsen af Sahara. I lighed med teorierne om solaktiviteten er kredsløbsvariationer blevet et vigtigt stridspunkt i den moderne klimadebat.
Et enkelt vulkanudbrud af den type der forekommer adskillige gange i løbet af et enkelt århundrede kan påvirke klimaet, og skabe en køligere periode på nogle år. Fx påvirkede Mount Pinatubos udbrud i 1991 klimaet betragteligt. Kæmpe udbrud som kaldes large igneous province forekommer kun få gange i løbet 100 millioner år, men de kan skabe klimaændringer der varer millioner år og som kan medføre en masseudryddelse.
Vulkaner er også et led i Jordens totale kuldioxidkredsløb, idet de udløser CO2 lagret i planetens indre, og derved modvirker optaget fra atmosfæren i sedimentafleringer. Dette udslip er dog insignifankt i forhold det menneskelige udslip af fossile brændstoffer; ifølge skøn fra US Geological Survey udleder mennesket 130 gange så meget CO2 som samtlige af verdens vulkaner.
Menneskabte faktorer omfatter de forskellige former for menneskelige aktiviter der påvirker klimaet. I mange tusind år har mennesket påvirket mikroklimaet flere steder fx ved at forvandle skov- eller moseområder til landbrugsarealer, hvilket har vidtrækkende konsekvenser, da de forskellige landskabstyper påvirker klimaet på forskellig vis. I nogle tilfælde er årsagskæden direkte og entydig, fx effekten af kunstvanding på luftens fugtighed, mens andre er mindre klare; derfor er mange hypoteser om menneskeskabte klimaændringer blevet diskuteret. I en kontroversiel hypotese af William Ruddiman (Tidlig anthropocæn)  foreslås det, at fremvæksten af landbruget i Yngre stenalder medførte en udsættelse af en ny istid, da skovfældning førte til en øget udledning af N2O (lattergas), CO2 og metan, og derved modvirkede en nedkøling.
Siden begyndelsen af den industrielle revolution er der meget som tyder på at mennesket også har begyndt at påvirke det globale klima gennem afbrænding af fossile brændstoffer med udslip af drivhusgasser. I disse år forskes der meget i denne problemstilling og det har affødt mange diskussioner internationalt, men foreløbig er der ikke opstået konsensus hverken om omfanget eller konsekvenserne af den globale opvarmning. Blandt toneangivende klimaforskere er der dog fuld enighed om at koncentrationen af drivhusgasser i atmosfæren er øget, og at denne forøgelse er helt eller delvis menneskeskabt primært gennem forbrænding af fossile brændstoffer som kul, olie og gas. Det er også stor enighed om at gennemsnittemperaturne globalt set er stigende, og at den har været det i flere tiår. Men det er ikke fuld enighed blandt klimaforskerne om hvor stor betydning den menneskeskabte udledning af drivhusgassene har på temperaturstigningen. Og det er heller ikke med sikkerhed blevet påvist at den globale opvarming på sigt vil føre til en klimaændring. Men hvis den gør det vil den være mere dramatisk end størsteparten af tidligere klimaændringer, fordi hastigheden er højere, og at plante- og dyrelivet derfor vil få kortere tid til at tilpasse sig de ændrede betingelser.
Den faktor der i øjeblikket vækker størst bekymring er forøgelsen af kuldioxyd, CO2-niveauet i atmosfæren med drivhuseffekt som følge. På langt sigt efterfulgt af partikelforurening med aerosoller der kunne føre til nedkøling. Andre faktorer med betydning for klimaet er nedbrydning af ozonlaget, dyreproduktion i landbruget og skovfældning.
Effekten af de faktorer der kan påvirke klimaet er på ingen måde entydig; én klimapåvirkende faktor kan udløse andre mekanismer der virker enten reducerende eller forstærkende på de enkelte faktorer. Disse mekanismer kaldes henholdsvis negativ og positiv feedback. Foreløbige studier viser en tendens til at klimasystemet er relativt stabilt pga. dets indbyggede feedback-mekanismer; en del af forklaringen kan ligge i den stærke regulerende mekanisme der ligger i at den samlede udstråling forøges med fire i forhold til temperaturstigningen.[kilde mangler]Andre positive feedback-mekanismer kan dog forstærke processerne, et eksempel er veksel virkningen mellem istider og mellemistider i Pleistocæn, hvor variationer i Jordens kredsløb er den udløsende faktor, mens væksten af iskapperne betyder at mere solenergi reflekteres tilbage ud i rummet pga. isens høje albedo, og at temperaturen derved sænkes yderligere. Faldende vandstand i havene pga. voksende iskapper stimulerer også plantevæksten, hvorved CO2-niveauet falder og mindre varme holdes tilbage i atmosfæren. Omvendt vil en begyndende afsmeltning af iskapperne formindske udstrålingen af varme fra Jorden, hvilket igen forstærker opvarmningen og dermed afsmeltningen når den mørkere undergrund med lavere albedo afdækkes under isen.Mere komplekse feedback-mekanismer opfatter muligheden for ændringer af fx havstrømmenes mønstre i oceanerne; fx kan afsmeltningen af Grønlands indlandsis påvirke saltbalancen i Nordatlanten gennem tilførslen af ferskvand, hvilket måske kan afbryde Golfstrømmen og dermed tilstrømningen af varmere vand til Europa og det østlige USA. Andre potentielle feedback er ikke forstået fuldt ud, og de kan enten virkende hindrende eller fremmende for klimaforandringer; fx er det i dag uklart om stigende tempersturer stimulerer eller hæmmer plantevæksten, eller om den vil medfører flere eller færre skyer.
Fortidens klimaændringer kan spores ud fra mange forskellige kilder, hvoraf de størsteparten dog er indirekte, dvs. tegn på klimaændringer kan udledes af ændringer af en række indikatorer der reflekterer klimaet, det kan være sammensætningen af vegetationen, dendrokronologi, iskerner, ændringer i vandstandene i havet,  gletscherbevægelser osv.
Mange planter og dys livscykler er nært knyttet til klimatiske forhold, fx årstidernes skiften i temperede regioner; klimaændringer kan derfor fx føre til at symbiotiske arter mister deres synkronosering, fx hvis den ene arts cyklus er afstemt efter længden på dagene mens den anden er afstemt efter temperaturen. Dette kan potentielt føre til udryddelse eller store ændringer i arters udbredelse og antal, jvf. den sjette store massedød.
Et andet fænomen er migrationen af arter nordpå i Europa. Et nyligt studie foretaget af det britiske Butterfly Conservation har vist at flere sommerfuglearter, der hidtil kun har været udbredt i de sydligste egne, er blevet mere almindelige længere mod nord, mens nordlige arter er blevet sjældnere mod syd. Samme tendens kan genfindes hos flere andre arter af hvirveløse dyr.  
Tørrere somre og flere tørkeperioder kan være en anden effekt af et varmere klima, hvilket potentielt kan påvirke mange dyre og plantearter; fx blev det konstateret i 2006 da bl.a. Storbritannien oplevedede en usædvanligt tøt sommer at et meget størt antal træer gik ud, hvis de voksede i sandet jord, mens et stort antal flyvende ræve i 1990’erne døde i Australien som følge af ekstrem varme. Mildere og vådere vintre kan også føre til at pattedyr, som normalt gåt i vinterhi forbliver aktive i de perioder, hvor føden ellers er knap. En anden potentiel ændring er at mere opportunistiske arter får et overtag i forhold til meget specialiserede arter som stiller særlige krav til økosystem. 
De mulige konsekvenser for biodiversiteten har fået flere organisationer til at begynde på at overvåge bestandene i forskellige egne for at danne sig et overblik over de direkte konsekvenser af klimaændringerne for de enkelte arter, men også konsekvenserne for hele plantesamfund ser ud til at kunne blive drastiske og meget hastige.
Klimatiske forandringer har fundet sted flere gange i løbet af Jordens historie, studiet af fortidens klima (palæoklimatologi). Følgende er eksempler på klimatiske begivenheder der har fundet sted i tidligere perioder:
A. Berger og M.-P. Loutre: Paleoclimate sensitivity to CO2 and insolation. Ambio. Vol. 26. No 1. pp. 32–37. 1997.
ENVI2150 Climate Change Scientific Issues:   http://www.env.leeds.ac.uk/envi2150/oldnotes/climfrm.html
Emanuel, K. A. (2005) Increasing destructiveness of tropical cyclones over the past 30 years., Nature, 436; 686-688 ftp://texmex.mit.edu/pub/emanuel/PAPERS/NATURE03906.pdfPDF
IPCC. (2007) Climate change 2007: the physical science basis (summary for policy makers), IPCC.
Miller, C. and Edwards, P. N. (ed.)(2001) Changing the Atmosphere: Expert Knowledge and Environmental Governance, MIT Press
Ruddiman, W. F. (2003) The anthropogenic greenhouse era began thousands of years ago, Climate Change 61 (3): 261-293
Ruddiman, W. F. (2005) Plows, Plagues and Petroleum: How Humans Took Control of Climate, Princeton University Press
Ruddiman, W. F., Vavrus, S. J. and Kutzbach, J. E. (2005) A test of the overdue-glaciation hypothesis, Quaternary Science Review, 24:11
Schmidt, G. A., Shindel, D. T. and Harder, S. (2004) A note of the relationship between ice core methane concentrations and insolation GRL v31 L23206

For alternative betydninger, se København (flertydig). (Se også artikler, som begynder med København)København er Danmarks hovedstad. I Københavns Kommune, og det der oftest betegnes som Byen København, bor der 0,6 millioner indbyggere. Medregner man Frederiksberg Kommune er indbyggertallet 0,7 millioner . Storkøbenhavn, ikke at forveksle med selve København By, omfatter 18 kommuner, eller dele heraf, og har et indbyggertal på 1.320.629 indbyggere  (2019). Fra 1. januar 2007 er byen en del af Region Hovedstaden og for de sydlige deles vedkommende af Region Sjælland. Hovedstadsområdet er præget af byspredning over et stort areal. Centrum for byområdet udgøres af Københavns Kommune, Danmarks mest folkerige kommune, og enklaven Frederiksberg Kommune med 104.410 indbyggere (2018). I hele Hovedstadsregionen, som foruden København By og Københavns omegn, tæller også Bornholm, Nordsjælland og Østsjælland  Hovedstadsregionen har over to millioner indbyggere (præcist 2.227.628 pr. 1. januar 2017). Selvom flere områder er blevet opslugt af byområdet, har områderne deres særegne identitet med forskellige boligtyper som f.eks etagebebyggelse eller villaområde eller rækkehusbebyggelse og forskellige former for natur, f.eks. græsbegroede parker, skov, sø eller kystområde ud til Øresund og Kattegat. 43 kilometer nordvest for København ligger Danmarks største sø, Arresø. Den danske hovedstad er desuden grænseby og centrum for Øresundsregionen, som er Nordens største metropolregion. Øresundsregionen dækker 20.649 km² i Danmark og Skåne og omfatter 4 mio. indbyggere (2017), heraf 2,7 mio. (2017) i Danmark. 
Byen ligger på Sjællands østkyst og strækker sig ind over dele af Amager. En række broer og en tunnel forbinder de sjællandske og amagerske bydele. Siden 2000 har København og Malmø været forbundet af Øresundsforbindelsen. I København findes Danmarks centrale institutioner som Folketinget, kongehuset, højesteret og centraladministrationen. Byen er på trods af sin yderlige placering i Danmark nationens kulturelle og økonomiske center og et vigtigt trafikknudepunkt med Nordens største lufthavn, Danmarks største banegård og en af de største havne, samt kulturinstitutioner som Parken, Nationalmuseet, Tivoli, Glyptoteket og Operaen.
Københavns historie kan føres tilbage til omkring år 800, hvor der lå et mindre fiskerleje, hvor byens centrum nu er. Fra 1300-tallet blev byen Danmarks rigeste og mest betydningsfulde – en status som den har fastholdt lige siden. I dag bor ca. 23 % af Danmarks befolkning i Københavns byområde. Efter en økonomisk nedgangstid i slutningen af det 20. århundrede har byen det sidste årti oplevet økonomisk og kulturel fremgang og står nu stærkere både nationalt og internationalt. København er således i dag blandt Nordeuropas økonomiske centre og hjemsted for en række store internationale virksomheder som A.P. Møller-Mærsk, Carlsberg, Novo Nordisk, Danske Bank og ISS. Byen er indenfor de seneste årtier omstillet fra at være en stagnerende industriby til at konkurrere internationalt som landets førende vækstmotor.
Før middelalderen har navnet på byen sandsynligvis været Havn. I middelalderen hed byen på gammeldansk Køpmannæhafn; et navn der oversat til moderne dansk betyder købmændenes havn og er et udtryk for den betydning, købmændene havde for byen på dette tidspunkt.En række andre navne bygget over det oprindelige danske navn for byen bruges på forskellige sprog. Som eksempler kan nævnes tysk og nederlandsk Kopenhagen, engelsk Copenhagen, fransk og spansk Copenhague, portugisisk Copenhaga, italiensk Copenaghen, latin Hafnia, tjekkisk Kodaň, islandsk Kaupmannahöfn og færøsk Keypmannahavn. 
I 1923 blev den latinske udgave af navnet basis for navngivningen af det netop opdagede grundstof hafnium, idet opdagelsen skete på det nuværende Niels Bohr Instituttet.
Som det hører storbyer til har København også kaldenavne og endda flere af slagsen:
Kongens København: gennem århundrederne har skiftende konger sat deres præg på hovedstaden. Det gælder navnlig Christian IV, der foruden at udvide området inden for byvoldene til det tredobbelte bidrog med bygninger som Rosenborg, Rundetårn og Børsen.
Byen med de skønne tårne: turistslogan skabt af brygger Carl Jacobsen i 1910. Det hentyder til de mange tårne og spir, der dengang som nu sætter sit præg på navnlig Indre By, og hvortil den generøse brygger i øvrigt også selv bidrog i form af spiret på Nikolaj Kirke.
Wonderful Copenhagen ("vidunderlige København"): både et turistslogan gjort kendt af skuespilleren Danny Kaye, der sang om byen i en film fra 1952 om H.C. Andersen, og navnet på byens officielle turistorganisation, Wonderful Copenhagen.Af og til ses desuden Nordens Paris, men denne smigrende sammenligning med Byernes by er i modsætning til de andre ikke eksklusiv, da den deles med både norske Tromsø og danske Aalborg.
I daglig tale bruges navnet "København" både om Københavns Kommune og om byen som helhed, der også omfatter hele eller dele af 17 andre kommuner. Nærværende artikel omfatter byen som helhed.
Det samlede byområde defineres geografisk af Geodatastyrelsen (med den såkaldte polygonmetode), hvor vandarealer fratrækkes. Metoden følger FN's retningslinjer, hvor et byområde for at blive betragtet som samlet ikke må have mere end 200 meter mellem husene (parker og lignende ikke medregnet). Dog tæller Geodatastyrelsen stadig hele Københavns og Tårnby kommuner med, til trods for at der i heri indgår store helt ubebyggede arealer, f.eks. på det vestlige Amager, Saltholm og Peberholm. Området optager lidt over 450 km2, men selve byen København optager langt fra denne geografiske størrelse. Danmarks Statistik får derefter antallet af indbyggere via CPR. Det er også Danmarks Statistik der præsenterer de samlede oplysninger.
Selvom byområdet er klart afgrænset fra myndighedernes side, anvender de forskellige betegnelser for det. Geodatastyrelsen anvender København, mens Danmarks Statistik benytter Hovedstadsområdet, og på vejskiltene langs indfaldsvejene har Vejdirektoratet valgt Storkøbenhavn. København er imidlertid den eneste af de tre betegnelser, der er autoriseret af Stednavneudvalget. Det er dog i alle tilfælde det samme område, der menes.
Mange indbyggere i Københavns forstæder identificerer sig dog i højere grad med den kommune, de bor i. Dette kan være for at distancere sig fra Københavns Kommune, der som langt den største kommune naturligt ofte stjæler billedet. I praksis er København dog så tæt bebygget, at man mange steder kun vanskeligt kan se, hvor grænserne mellem de enkelte kommuner faktisk går. Udenforstående vil dog typisk betragte byen som en helhed, selvom der her af og til også ses en tendens til enten at indskrænke til Københavns Kommune eller udvide til hele Hovedstadsregionen. Derfor opgives Københavns indbyggertal nogle steder til ca. 0,6 mio. (kommunens) eller ca. 2,0 mio. (storbyregionens), hvor det rette er 1.320.629 (pr. 1. januar 2017).Yderligere har en række administrative inddelinger brugt København eller hovedstaden i deres navn. For eksempel omfatter Region Hovedstaden også Bornholm, uanset at denne ø ligger ca. 130 km væk, og det tidligere Københavns Amt omfattede trods navnet ikke Københavns Kommune, selvom amtets hovedsæde i en årrække lå der.
Der er gjort en del fund fra forhistorisk tid i Københavnsområdet. Ved bygningen af Amager Strandpark fandt man f.eks. levn af en kystnær boplads fra yngre stenalder. Gravhøje i forstæderne tyder på menneskelig aktivitet i forhistorisk tid, og mange af bynavnene i nærheden af København vidner derudover om grundlæggelse af byer i det storkøbenhavnske område i vikingetiden. 
Indtil for nylig var det ældste spor efter bymæssig bebyggelse i Københavnsområdet inden for voldene fra omkring år 1000, hvor der er fundet spor fra et mindre fiskerleje dér, hvor København ligger i dag. Fiskerlejet lå lige nord for Københavns Rådhus omkring Mikkel Bryggers Gade, der dengang lå ud til havet. Men i forbindelse med udgravning af Metroen har man fundet spor af bådebroer ved Gammel Strand, der daterer sig helt tilbage til omkring år 700. Ved udgravningen til metrostationen ved Kongens Nytorv har man endvidere fundet spor af en gård fra vikingetiden.Første gang forløberen til København under navnet "Havn" nævnes i kilderne, er i forbindelse med et søslag mellem Svend Estridsen og den norske konge Magnus den Gode i 1043. Derefter er der tavshed om byens skæbne i de næste 120 år.
Det er sandsynligt, at byen i løbet af 1100-tallet har kunnet profitere på den centrale placering mellem de store domkirkebyer Lund og Roskilde og dermed har været et vigtigt punkt for trafik og handel mellem de to byer. Den naturlige havn samt den lille ø Slotsholmen, som var let at forsvare, har sikkert også givet byen store fordele. I anden halvdel af 1100-tallet brydes tavsheden om byen, da Saxo nævner, at den lille by "Hafn", sammen med en række andre byer, overdrages til biskop Absalon omkring 1160. Det nøjagtige årstal kendes ikke, da det gavebrev, som Absalon fik med, er forsvundet. Fra omkring 1167-1171 byggede Absalon en borg og en bymur på stedet.
Under Absalons ledelse begyndte byen at vokse. Især i 1200-tallet udvidede byen sig, så den efterhånden kom til at dække en større del af området mellem Kongens Nytorv og Rådhuspladsen. Gråbrødre Kloster samt kirkerne Vor Frue , Skt. Peder (nu Skt. Petri) og Skt. Nikolai blev alle bygget i første halvdel af det 13. århundrede. Det 13. århundrede var en urolig tid i dansk historie, hvilket kom til udtryk i skiftende bispers og kongers indædte kamp om retten til byen. Biskop Jacob Erlandsen kunne dog i 1251 tvinge den pressede kong Abel til at overgive ham byen, og denne biskop gav i 1254 byen dens første stadsret. Fem år senere, i 1259, blev byen angrebet og plyndret af den rygiske fyrst Jaromar.Efterhånden begyndte byen at vokse sig til rigets største og mest betydningsfulde, selvom den endnu ikke var blevet hovedstad. Selvom byen var den største boede der dog stadig under 5.000 indbyggere og kun nogle få hundrede færre i byer som Ribe og Århus. Placeringen midt i riget med en naturlig havn ved en vigtig søhandelsvej var ideelt. I 1419 lykkedes det endelig en dansk konge, Erik af Pommern, permanent at tage magten over byen fra kirken, og i 1443 gjorde Christoffer III byen til kongelig residensby. I 1479 blev universitetet grundlagt. København var nu landets vigtigste by.Under reformationen og Grevens Fejde stillede byens borgere sig på den tabende Christian II's side, men blev dog skånet for større repressalier, da den nye kong Christian III ville holde sig gode venner med borgerne.
Christian IV fik stor betydning for København. Under ham blev byens gamle mure langs Gothersgade lagt ned og udvidet, så de gik langs den nuværende jernbanelinje mellem Nørreport og Østerport udenom det af Christian IV nyanlagte Nyboder. Københavns volde blev også udvidet med forsvarsanlæg af det nyanlagte område Christianshavn. Fra 1658–1660 under Første Karl Gustav-krig var København som sidste område i riget under dansk kontrol, men under belejring af de svenske tropper anført af Karl X Gustav. I februar 1659 forsøgte svenskerne at indtage byen ved et stormløb, men en fælles indsats fra soldater og byens borgere holdt dem tilbage. Efter det mislykkede stormløb holdt svenskerne dog byen belejret helt frem til 27. maj 1660.Ved indførelse af enevælden i 1660 under Frederik III blev København en endnu vigtigere by i Danmark, fordi det var herfra den stadigt mere centralistiske danske stat blev styret. I 1660 fik København en ny ledelsesform ved navn "Stadens 32 mænd".
I 1711-1712 hærgede en af de værste pestepidemier i Københavns historie. Pesten kostede cirka 22.000 af byens omkring 60.000 indbyggere livet. Nogle år efter gik det endnu en gang galt, da lige over en fjerdedel af byens bygninger gik op i røg ved en bybrand i 1728.
Inspireret af europæiske ideer grundlagde man i 1748 Frederiksstaden nord for Kongens Nytorv med Amalienborg som den flotteste del. I sidste halvdel af det 18. århundrede oplevede København under den Florissante periode en enorm opgangstid som følge af den profitable handel med de stridende magter, England og Frankrig. Opgangsperioden sluttede dog for en tid, da først Christiansborg brændte i 1794 og siden en bybrand i 1795 hærgede den indre by, og derefter kom den britiske flåde for at afkræve Danmark sin flåde (se Slaget på Reden 1801), hvilket også skadede dele af byen. Skaderne havde dog langt fra det omfang som de skader, den landsatte britiske hær forvoldte under det engelske bombardement af byen i 1807, hvor store områder af byen brændte ned, idet det britiske militær brugte raketter. Den middelalderlige Vor Frue Kirke gik også op i flammer. Det meste af Københavns indre by er præget af genopbygningerne efter brandene og bombardementet.
Dette afsnit beskriver perioden fra det engelske bombardement af byen og indtil starten af 1. verdenskrig i 1914. Bl.a. grundet statsbankerotten i 1813 var der ikke råd til at genopbygge de offentlige bygninger, der var blevet ødelagt af bombardementet, som Vor Frue Kirke og universitetet, før et godt stykke op i 1800-tallet. Da der endelig kom gang i økonomien, affødte dette en enorm udvikling. Kulturelt set kom København til at danne rammen om en af dansk histories mest givende kulturepoker, Guldalderen, som prægedes af bl.a. C.F. Hansen, Bertel Thorvaldsen og Søren Kierkegaard. Herefter fulgte industrialiseringen i anden halvdel af det 19. århundrede. Efter en stor koleraepidemi i 1853 besluttede man endelig at nedlægge de gamle volde. 
Det blev nu tilladt at bygge permanent, grundmuret nybyggeri uden for voldene. Denne frigivelse i kombination med en meget liberal byggelovgivning førte til et byggeboom i brokvartererne og en betydelig forøgelse af indbyggertallet. Omkring 1800 boede der cirka 100.000 mennesker i hovedstaden, og i starten af det 20. århundrede boede der næsten 500.000.
De nye bydele blev meget forskellige: Frederiksberg og Østerbro blev borgerskabets kvarterer; Nørrebro og Vesterbro blev derimod arbejdernes bydele.
Som erstatning for den gamle fæstning vedtog Estrup-regeringen fra 1886 byggeriet af det store befæstningsbyggeri, herunder Vestvolden. Det var Danmarks største arbejdsplads og er kun senere overgået af Storebæltsforbindelsen. Opførelsen af store projekter som Frihavnen (1894), Rådhuset (1905) og Hovedbanegården (1911) satte også sine spor. København var blevet en industriel storby, hjemsted for virksomheder i international målestok såsom Burmeister & Wain, Østasiatisk Kompagni og Det Store Nordiske Telegrafselskab.
Efter en svag start (Slaget på Fælleden) fik arbejderbevægelsen sit gennembrud i 1900-tallets hovedstad, hvor finansborgmesterposten i 1903 blev overtaget af fagforeningsmanden Jens Jensen. I 1901 gennemførte kommunen en indlemmelse af en række sogne bl.a. Brønshøj og Valby, og i 1902 indlemmedes Sundbyernes Kommune. Kommunens areal blev dermed tredoblet og efterlod Frederiksberg som en enklave i Københavns Kommune.
Dette afsnit beskriver perioden fra starten af 1. verdenskrig i 1914 til i dag. Neutralitetspolitikken medførte, at København ikke blev særligt påvirket af 1. verdenskrig. De såkaldte gullaschbaroner tjente mange penge på aktiespekulation og på at eksportere kødprodukter til Tyskland. Efter 1. verdenskrig var der knaphed på de fleste ting, og en stor arbejdsløshed var medvirkende til en del uro fra især de københavnske arbejderkvarterer. I 1922 gik Landmandsbanken fallit og trak mange med i faldet.Fra 1917 havde Socialdemokratiet flertal i kommunens styrelse. Det medførte en øget offentlig forsorg, kommunalt boligbyggeri m.m. Anlæggelsen af Fælledparken og andre parker var et andet udslag af kommunens nye social- og sundhedspolitiske program, der bl.a. som følge af boligkriserne i 1908 og 1916 fokuserede på at bygge boliger, der ikke var påvirket af byggespekulation. I takt med at der blev bygget på jorderne uden for Søerne, nærmede København sig omkringliggende byer som Lyngby, Herlev og Rødovre. Og efterhånden blev disse til forstæder. Af mangel på egnet jord i den indre by kom meget af byudviklingen til at foregå omkring disse byer. Denne udvikling blev også hjulpet af mere kollektiv trafik, bl.a. åbningen af S-togslinjerne fra 1934.
Under 2. verdenskrig blev København ligesom resten af Danmark besat af tyske tropper. Flere bygninger blev under besættelsen ødelagt enten ved sabotage eller ved angreb fra de allierede styrker. Heriblandt kan nævnes, at Shellhuset, der var hovedkvarter for Gestapo, den 21. marts 1945 blev bombet af britiske fly. Under dette angreb blev Den Franske Skole på Frederiksberg ramt, og mange børn blev dræbt. Mange industribygninger i København blev også sprængt i luften af den danske modstandsbevægelse.
Efter krigen fik den stigende bilisme en stadig større betydning for byens udvikling, og dette fik fingerplanens ideer om et København bygget op omkring den kollektive S-togstrafik til at blive lidt udvandet. Nogle forstæder voksede op væk fra S-togsnettet. I 1960'erne syntes udviklingen i Københavns Kommune at være gået nærmest i stå, mens man i forstadskommunerne byggede på livet løs. Gladsaxe Kommune under Erhard Jakobsen og Albertslund er eksempler på denne udvikling i Københavns omegnskommuner.Det indre København oplevede derimod en nedgangstid fra 1960'erne med udflytning af industri og indbyggere. Denne udvikling begyndte at vende omkring 1990. Især med byfornyelsesplanerne fra 1991 blev mange nedslidte kvarterer langsomt men sikkert eftertragtede. Med bygningen af metroen og boliger langs havnen er den indre by blevet bundet bedre sammen. Bygningen af Øresundsbroen i 2000 har forbundet København med det vestlige Skåne, og byen forstærkede dermed sin status som centrum for Øresundsregionen.
Boligmarkedet i byen var i perioden ca. 2002–2007 præget af en boligboble. Dette stoppede som i resten af Danmark i 2007. Markedet har siden 2009 været præget af stigende priser og de fleste steder ligger priserne i faste priser i dag (2017) højere end toppen ti år tidligere. I starten af perioden blev det ligeledes muligt at vurdere andelsboliger efter markedspris. Dette åbnede det ellers lukkede andelsboligmarked op, og andelsboliger omsættes nu oftest i fri handel i stedet for gennem lukkede lister og nogle gange penge under bordet. I bobleperioden var det populært at bosætte sig i Malmø i Sverige og arbejde i København.Mens Ungdomshuset på Jagtvej eksisterede, var især Nørrebro-området jævnligt præget af voldsomme demonstrationer, der udgik herfra. Dette kulminerede i forbindelse med nedrivningen af huset i marts 2007, og ebbede ud i midten af 2008, hvor der blev lavet et nyt hus til de unge i Nordvest. Siden har der ikke været store demonstrationer med udgangspunkt i bevægelsen omkring Ungdomshuset.I 2008–2009 var der flere opgør mellem diverse kriminelle grupperinger, hvor unge indvandrere og rockere stod på hver sin side i det, der blev kaldt Bandekonflikten.
Frem til omkring 2025 er der i Københavns Kommune planlagt fire større udvidelsesområder, der skal skaffe plads til 45.000 nye københavnere; Ørestad syd for Field's og på Amager Fælled, Nordhavnen, Valby omkring Ny Ellebjerg Station og Carlsberg-grunden nord for Carlsberg Station skal bebygges. Ligeledes er det planen at det tidligere godsbaneområde mellem Dybbølsbro Station og Hovedbanegården skal bebygges, dog primært med erhverv, bl.a. hoteller og Ikea. Alle områderne er enten gamle industriområder eller landindvinding, bortset fra Amager Fælled som er oprindelig strandeng. 
Frederiksberg Kommune planlægger byggeri omkring Flintholm Station og Fasanvej Station. Derudover er fokus på bevarelse og huludfyldelse med enten nybyg eller grønne områder.I Rødovre bliver Irmabyen bygget på Irmas gamle arealer. 
En stor udfordring med de mange ekstra beboere bliver at få plads til trafikken i byen. En udbygning af metroen med en Cityring og bygning af letbane langs ring 3 fra Lyngby til Ishøj skal skabe endnu mere sammenhæng i den københavnske kollektive trafik.
Geografisk set ligger København på det nordøstlige Sjælland med en del af byen på øen Amager. Det vestlige København strækker sig forholdsvist fladt længere ind på Sjælland, mens man mod både nord og syd kan opleve mere kuperet terræn. I det nordvestlige København rejser sig f.eks. omkring Søborg og Høje Gladsaxe en større bakkekæde med højder op til 50 meter over havet.  Disse bakkede landskaber i det nordlige København gennemskæres af en del søer og Mølleåen. Pga. højden i Gladsaxe-området har man her placeret Gladsaxesenderen og Københavns vandforsyning. I den sydvestlige del af København hæver en kalkforskydning sig ved Carlsbergforkastningen. De mere centrale dele af København består primært af fladere landskab, afvekslingsvis i Valby og Brønshøj med mindre hvælvede bakker. To dalsystemer følger fra nordøst til sydvest disse små bakkekæder. I den ene dal finder man søerne, i den anden finder man Damhussøen. Disse mindre dale gennemskæres af åerne Harrestrup Å og Ladegårdsåen. Amager og det meste af den indre by er fladt kystnært land. 
Geologisk set hviler København ligesom det meste af Danmark på et istidspræget grundmorænelandskab, der igen hviler på en hårdere undergrund af kalksten. Visse steder i området er der blot ti meter ned til kalklaget, der under bygningen af metroen voldte betydelige problemer.
København ligger i en klimazone præget af den varme Golfstrøms indflydelse. Dette medfører, at København er ca. 5 grader varmere end byens breddegrad ellers dikterer. Samtidig ligger byen også i et område, hvor atlantiske lavtryk typisk passerer forbi. Dette gør, at vejret i alle fire årstider er relativt ustabilt med skiftende perioder med regn og sol. 
Nedbør er moderat året igennem med et lille toppunkt fra juni til august. Sne falder primært fra jul til tidligt i marts, men det bliver sjældent liggende længe. Regn i januar og februar er ligeså almindeligt som sne, og gennemsnitstemperaturen for disse to vintermåneder ligger lige omkring frysepunktet.
Foråret kan sammenlignes med det kontinentale Europa, men forsinket omkring en uge grundet det kolde omgivende havvand. På samme måde isolerer vandet om efteråret, så klimaet i København er mildere i lidt længere tid end ellers. I perioden fra midten af oktober til februar kan en eller to storme (eller endda orkaner) optræde. Storme om sommeren er sjældne. 
Sommeren er som de andre årstider ofte en blanding af sydvestlige milde, blæsende og regnbringende lavtrykssystemer og perioder med stabile højtryk, der bringer solrigt og relativt varmt vejr med sig. Forekomsten af kraftige lavtryk, der f.eks. kan forårsage storme forefindes relativt sjældent. Mere sjældent er det med orkaner, men de forekommer også. I perioden omkring juli falder der gennemsnitligt mest nedbør, op til 57 mm.
København er anerkendt som en af de mest miljøvenlige byer i verden. Meget af byens miljøsucces kan tilskrives en stærk kommunalpolitik kombineret med en fornuftig national politik. I 1971 etablerede Danmark et miljøministerium og var det første land i verden til at implementere en miljølov i 1973.Efter en stor indsats for at forbedre vandkvaliteten i havnen bl.a. med etablering af rensningsanlæg og overløbsbassiner, kan man nu svømme i havnen, og der bliver hvert år arrangeret en svømmekonkurrence i kanalen omkring Christiansborg. Ligeledes er der etableret flere havnebade i den indre havn. Udover en forbedring af vandkvaliteten i havnen er der ligeledes arbejdet på at forbedre vandkvaliteten i byens søer. Gentofte Sø er en af de reneste søer i regionen, og der kan bl.a. findes sjældne orkideer i vådområdet.
Jorden i Københavns byzone er som udgangspunkt lettere forurenet. Denne forurening kan f.eks. stamme fra bilers udstødning eller industriens udledning af røg og støv. Derudover er der mange områder i København, hvor der er forurening af højere grad. Dette kan skyldes, at der har ligget forurenende virksomheder på grunden, som farverier eller benzinstationer, at der er deponeret affald eller af andre grunde.København oplever lige som andre storbyer problemer med luftforurening og larm fra biler, busser og lastbiler. Man regner med, at hvert år dør omkring 500 københavnere tidligere end ellers som følge af forurening. I 2007 viste en undersøgelse, at den femtedel af Københavns indbyggere, der boede nærmest de mest befærdede gader, havde dobbelt så stor risiko for at dø tidligere end normalt. Fra 2010 er der dog etableret en miljøzone, hvor alle lastbiler skal have partikelfiltre på.I de senere år er der kommet ekstra fokus på at markedsføre sig på miljøområdet og især Københavns Kommune arbejder målrettet med dette. I 2001 blev der bygget en stor offshore vindmøllefarm lige uden for den københavnske kyst på Middelgrunden, der producerer omkring 4 % af byens elektricitet. Der er forslag fremme om at placere flere møller ved bl.a. Nordhavnen og Lynetten. Som belønning for en langvarig indsats inden for helhedsorienteret miljøplanlægning modtog Københavns Kommune i 2006 European Environmental Management Award, og hele byen København blev i 2009 kåret som Europas grønneste by i The Economist.
Byen København styres politisk af ovenstående 18 kommuner og 2 regioner. Derudover er der samarbejder på tværs af kommuner, regioner og lande.
De fleste kommuner i Københavnsområdet har socialdemokratiske borgmestre. Det gælder Københavns Kommune og størstedelen af kommunerne på Vestegnen. Kommunerne uden socialdemokratisk borgmester er Frederiksberg Kommune i den centrale del af byen, de to nordlige kommuner Lyngby-Taarbæk og Rudersdal. Hertil kommer Høje-Taastrup, Vallensbæk og Glostrup mod vest samt Greve Kommune længst mod sydvest.
Størstedelen af København er placeret i Region Hovedstaden, der er dannet i forbindelse med Strukturreformen i 2007 af de tidligere Københavns og Frederiksborg amter samt kommunerne København, Frederiksberg og Bornholm.
Regionernes vigtigste opgaver er sygehusområdet, herudover ejes i fællesskab Movia, det kollektive trafikselskab i Østdanmark (dog uden Bornholm). De to regioner udgør også i fællesskab en af Danmarks fire beskæftigelsesregioner. Gymnasierne, sygeplejeskolerne og tekniske skoler, AMU-centre og øvrige kortere videregående uddannelser er alle fra og med 2007 i lighed med øvrige uddannelser selvejende institutioner finansieret af staten, mens folkeskoler, daginstitutioner og plejehjem hører under de enkelte kommuner.
Kommunerne i de enkelte regioner har et samarbejde i henholdsvis Kommunekontaktråd Hovedstaden og Kommunekontaktråd Sjælland. Her samarbejdes især om de tilbud, der gives borgerne.
Fra 1974-1989 fungerede Hovedstadsrådet som et centralt planlægningsorgan for hele hovedstadsregionen og HUR fungerede med omtrent samme formål fra 2000-2006. 
En del af Københavns nærmeste satellitbyer som Birkerød og Lillerød betragtes som en del af Storkøbenhavn, og det politiske arbejde på kommunalt niveau om byen København involverer derfor ofte disse kommuner. Kommunerne på den københavnske vestegn står i den forbindelse ofte samlet under Vestegnssamarbejdet og har samlede politiske udspil.Region Hovedstaden, Region Sjælland, Københavns og Frederiksberg Kommune, Bornholms Regionskommune samt Kommunekontaktråd Hovedstaden og Sjælland deltager sammen med tilsvarende myndigheder fra Skåne i Öresundskomiteen, som er en regionalt samarbejde om at fjerne grænsehindringer ved at bo og arbejde i Øresundsregionen.
I København var der pr. 1. januar 2017 1,3 mio. indbyggere, hvilket udgjorde 22,5 % af den samlede danske befolkning. Dette er en stigning fra 21,2 % i 2009.Især betegnelserne Storkøbenhavn og senere Hovedstadsområdet (i dag betegnelsen for det bymæssigt sammenhængende område omkring København), skabt før 2. verdenskrig af de store forstadsudvidelser, begyndte man først at anvende i efterkrigstiden. I disse betegnelser hørte udover København og Frederiksberg også store omegnskommuner som Gladsaxe, Gentofte, Hvidovre og Tårnby. Det var først fra 1. januar 1999, at Danmarks Statistik begyndte at afgrænse København ud fra en opdeling i by/land frem for en sammenlægning af hele kommuner. Før den nuværende afgrænsning af byen København fra 1999 blev antallet af indbyggere i Hovedstadsområdet opgjort til 1,4 millioner. 
Der tales endvidere om Region Hovedstaden, der indbefatter dele af Nordøstsjælland og Bornholm, men ikke Roskilde- og Køge-området. Regionen havde 1,65 millioner indbyggere, og må som begreb ikke forveksles med Hovedstadsregionen.
Med bygningen af Øresundsbroen i 2000 blev København centrum for en ny by-region, nemlig metropolregionen kaldet Øresundsregionen. Området umiddelbart omkring Øresund, det vestlige Skåne med Malmø og Helsingborg og det østlige Sjælland har i alt cirka 3 millioner indbyggere, mens den samlede Øresundsregion, hvortil hele Sjælland, Lolland-Falster samt hele Skåne medregnes, har omkring 4 millioner indbyggere.
Københavns Kommunes godt halve million indbyggere udgør omtrent halvdelen af det samlede Københavns indbyggertal. De største af de øvrige kommuner er Frederiksberg, Gentofte og Gladsaxe, mens den mindste er Vallensbæk med 15.000 indbyggere (pr. 2017). Arealmæssigt er de største kommuner København (86km2) og Lyngby-Taarbæk, mens de mindste er Frederiksberg og Vallensbæk. Frederiksberg har den største befolkningstæthed i både København og Danmark med ca. 12.000 indbyggere pr. km².
Da København består af mange kommuner, er det vanskeligt at dele byen op i by og forstad. Men i Fingerplanen fra 1947 finder man et ikke-administrativt område, der benævnes Det indre storbyområde. Dette område omfatter den bebyggede del af Københavns Kommune (en del af Vestamager regnes hverken for "by" eller "park" men for "ikke urbant område"). Øvrige kommuner eller dele deraf inkluderet i området er Frederiksberg, Gentofte, Hvidovre, store dele af Herlev, Rødovre og Gladsaxe kommuner samt mindre dele af Tårnby og Brøndby Kommuner
Området omfatter omkring 180 km² og har cirka 925.000 indbyggere (mellem 900.000 og 950.000), og intet af området er at betragte som forstad. "Den indre storby" er en hårdere fortolkning af bybegrebet end hvad f.eks. Danmarks Statistik bruger i begrebet "byområde". Tallet kan bruges til sammenligning med andre storbyer. F.eks. er tilsvarende tal for Stockholm ("innerstaden") kun 300.000. Planen er aldrig blevet vedtaget officielt i noget forum, men det pædagogisk visuelle udtryk i planen har vist sig at være så stærkt, at beslutningstagere lokalt og centralt har fulgt planens tanker.
I København er den evangelisk-lutherske kristendom ligesom i resten af Danmark dominerende. Andelen af folkekirkemedlemmer er dog markant mindre i Københavns Stift end i resten af landet med 56,9 % i 2019. Københavns Stift omfatter dog også bl.a. Bornholm og inkluderer ikke Københavns forstæder, som i stedet hører under Helsingør Stift, hvor andelen af folkekirkemedlemmer er 67,6 %. Udover evangelisk-luthersk kristendom er der også en mindre katolsk menighed med Sankt Ansgar Kirke som domkirke.Den næststørste religion i København er Islam. Det vides ikke med sikkerhed, hvor mange muslimer der bor i København, da indbyggere i Danmark generelt ikke registreres efter religiøst tilhørsforhold. I 2014 er der ca. 50.000 indbyggere i Københavns Kommune med oprindelse i lande med overvejende muslimsk befolkning. Det svarer til ca. 9 % af hele kommunens befolkning. En tredje religion er jødedommen, hvor der bor ca. 6.000 jøder i Danmark, heraf den største del i Københavnsområdet. Herboende muslimer har flere moskeer rundt omkring i byen, og der arbejdes på at etableres flere stormoskeer flere steder i byen, bl.a. på Moskegrunden på den nordlige del af Amager og i nordvestkvarteret. Herboende jøder har en synagoge i Krystalgade og en mindre synagoge i Ole Suhrs gade.Udover ovenstående religioner er der også mindre menigheder af buddhisme, hinduisme (der har et tempel i Skovlunde) og andre religiøse overbevisninger, som Forn Siðr (Solbjerg Blotlaug).
Det ældste og mest berømte teater i hovedstaden er det i 1748 grundlagte kongelige Teater placeret for enden af Kongens Nytorv. Teatret har siden dets grundlæggelse været den nationale scene for teater, skuespil, opera og ballet.  Teatret har en stor scene benævnt Gamle scene, som kan rumme ca. 1.600 tilskuere. Inden for de sidste år har opera og skuespil dog fået selvstændige bygninger. Operaen blev bygget i 2005 på Holmen over for Amalienborg og kan huse op til 1.703 tilskuere. Skuespilhuset kom til i 2008 ved Kvæsthusbroen ved Nyhavn. Den Kongelige Danske Ballet kan stadig findes på Det Kongelige Teaters gamle scene. Da den er grundlagt i 1748, er den en af de ældste ballettrupper i Europa. Den er hjemsted for Bournonvilleballetstilen.
Udover de mere traditionelle tilbud som teater, opera og ballet, som Det Kongelige Teater kan byde på, findes der et væld af andre teatre, der byder på nyfortolkninger af klassiske teaterstykker samt helt nye stykker og genrer, som Folketeatret og Nørrebro Teater.
København har igennem mange år haft en stor jazzscene. Jazzen kom til København i 1960'erne, hvor amerikanske jazzmusikere som Ben Webster, Thad Jones og Dexter Gordon flyttede til byen. Musikalsk samledes de på Jazzhus Montmartre, som i 1960'erne var det europæiske centrum for den moderne jazz. Jazzklubben lukkede i 1995, men der er planer om at genåbne den i maj 2010. Hvert år i juli måned fejres Copenhagen Jazz Festival, som fylder spillesteder og pladser med jazzkoncerter. 
Det vigtigste sted for rytmisk musik i København er Vega på Vesterbro, som er blevet valgt til "bedste koncertsted i Europa" af det internationale musikmagasin Live Pumpehuset og Den Grå Hal er ligeledes populære indendørs koncertsteder. De største indendørs koncerter bliver afholdt i Parken, hvor der er plads til op imod 55.000 tilskuere.De største udendørs koncerter arrangeres ofte i Valbyparken, herunder Grøn Koncert.
For gratis underholdning kan man gå en tur op ad Strøget, især mellem Nytorv og Højbro Plads, der sen eftermiddag og aften forvandler sig til et improviseret treringscirkus med musikere, tryllekunstnere, jonglører og andre gadeoptrædener.
Som Danmarks hovedstad rummer København nogle af de vigtigste samlinger om dansk historie og kultur, men enkelte museer har også samlinger af stor international kvalitet. Nationalmuseet, der blev grundlagt i 1807, er det vigtigste museum i Danmark for kultur- og historieminder. Museet rummer bl.a. et væld af oldtidsfund med uvurderlige genstande som f.eks. Solvognen. Ny Carlsberg Glyptotek fremviser ligeledes en bred samling af genstande fra forhistorisk tid til i dag. Museet har antikke samlinger fra Mesopotamien, Egypten inklusive en stor samling mumier, det gamle Grækenland med et stykke fra Parthenonfrisen, der er af international kvalitet, og forskellige artefakter fra det gamle Rom. Glyptoteket er helt unikt og det eneste af sin slags i de Nordiske lande.Statens Museum for Kunst er landets største kunstmuseum med store samlinger og ofte udstillinger med nyere kunst. Thorvaldsens Museum fra 1848 med Bertel Thorvaldsens mange figurer var byens første egentlige kunstmuseum. Den Hirschsprungske samling rummer mest malerier fra Guldalderen og af skagensmalerne. Den moderne kunst fremvises primært i Arken i Ishøj og Louisiana i Humlebæk nord for København.
Davids Samling er genåbnet i 2009 og rummer udover dansk kunst og kunsthåndværk en af de ti væsentligste samlinger af islamisk kunst i den vestlige verden. Tøjhusmuseet fra 1838 rummer en enorm samling af krigsmateriel fra middelalderen og frem til nyere tid.
De naturhistoriske museer er repræsenteret med Botanisk Have, Geologisk Museum og Zoologisk Museum. De tre museer er planlagt samlet på én adresse ved Botanisk have i 2012 som et nationalt naturhistorisk museum. Eksperimentarium og Tycho Brahe Planetarium omhandler generel fysik og astronomi. 
København rummer også mere specialiserede museer som Arbejdermuseet, Frihedsmuseet, Københavns Bymuseum, Storm P Museet, ToldSkat Museet og Post & Tele Museum.
København har en række parker, hvor de to største er Valbyparken og Fælledparken på hhv. 64 og 58 ha. Valbyparken lægger bl.a. plæne til Grøn Koncert. Fælledparken på Østerbro er blandt de mest besøgte attraktioner i Danmark med flere millioner besøgende om året. Den tredjestørste park i København er Frederiksberg Have (32 ha) i den vestlige del af byen. Her kan man bl.a. nyde udsigten til Norman Fosters elefanthus i Zoologisk Have, som optager den vestlige del af haven. 
En anden meget populær park er Kongens Have i det centrale København med Rosenborg Slot. Parken har været åben for publikum siden starten af 1700-tallet. Centralt i byen langs de tidligere volde findes en række parker, hvoraf Tivoli er den mest kendte.
Noget særligt for København er, at flere kirkegårde ligeledes har en dobbeltfunktion som parker, dog kun for stille aktiviteter. Assistens Kirkegård, hvor H.C. Andersen blandt andet ligger begravet, er et vigtigt grønt åndehul for Indre Nørrebro. Det er officiel politik i København, at alle indbyggere i 2015 skal kunne nå en park eller strand til fods på mindre end 15 minutter.København har udover parker også en række skove, herunder Vestskoven (15 km²) i den vestlige del og Hareskoven (9 km²) i den nordvestlige del. Dyrehaven (11 km²) ligger i den nordlige del og indeholder både skov, slette og en golfbane.
Lige vest for ringen af parker fra de gamle volde findes Københavns Indre Søer. Af andre markante søer findes Damhussøen i den vestlige del af byen og bl.a. Utterslev Mose og Bagsværd Sø i den nordlige del.
København har en række sandstrande. Den største er Amager Strandpark, der åbnede i 2005, som inkluderer en 2 km lang kunstig ø og totalt 4,6 km sandstrand. Derudover findes bl.a. strande ved Bellevue og Charlottenlund langs nordkysten og Brøndby langs sydkysten. Strandene er suppleret af flere havnebade langs havnefronten. Det første og mest populære af disse er placeret ved Islands Brygge.
Mange danske medieselskaber har deres hovedsæde i København. Det statsfinansierede DR startede sine radioaktiviteter her i 1925. I starten af 1950'erne var virksomheden ligeledes ansvarlig for at udbrede fjernsyn til hele landet. I dag har medievirksomheden adskillige fjernsyns og tv-kanaler, som styres fra DR Byen, bygget i 2006/07 i Ørestad. Det Odense-baserede TV 2 har samlet sine københavnske aktiviteter på Teglholmen.To af de tre store landsdækkende aviser Politiken og Berlingske samt de to store tabloidaviser Ekstra Bladet og BT har hovedkontor i København. Ydermere har Jyllands-Posten en redaktion i byen. 2003 fusionerede Politikens Hus med Morgenavisen Jyllands-Posten og dannede selskabet JP/Politikens Hus. Berlingske, grundlagt i 1749 er Danmarks ældste avis. Berlingske Media, som bl.a. udgiver Berlingske er ejet af den London-baserede Mecom Group. Derudover findes en lang række lokalaviser som Vesterbro Avis. Andre medievirksomheder inkluderer Aller Media, som er den største udgiver af ugentlige og månedlige magasiner i Skandinavien, Egmont, som bl.a. står bag Nordisk Film, og Gyldendal, den største danske bogudgiver.
København har ligeledes en relativ stor film- og tv-industri. Filmbyen, der ligger på en nedlagt militærbase i forstaden Hvidovre, huser adskillige filmselskaber og studier. Blandt filmselskaberne er Zentropa, hvori filminstruktøren Lars von Trier er medejer, som står bag adskillige internationale filmproduktioner og som var en af grundlæggerne af dogmebevægelsen. Historisk var København, og især selskabet Nordisk Film, i 1910'erne og 1920'erne centrum for filmindustrien i Nordeuropa med hundredvis af årlige filmproduktioner. Nordisk Film i Valby producerer stadig mange film og har i dag 1.200 medarbejdere (pr. 2006) og er den største producent og distributør af elektronisk underholdning i Norden.
Den største koncentration af cafeer er i Indre By, Østerbro og Vesterbro. Den første københavnske cafe åbnede i 1831 på Hotel D’Angleterre, men det var først med åbningen af Café Sommersko i 1976, at cafekulturen for alvor kom til København, og der er nu over 300 cafeer spredt over hele byen.
Det københavnske natteliv er centreret omkring Indre by, Nørrebro og Vesterbro, bl.a. Laurits Betjent, Nasa, Rust og Vega.
Inden for det seneste årti har København for alvor markeret sig med restauranter, der kan måle sig blandt de bedste. Mest fremtrædende er Noma, med 2 stjerner i Michelin-guiden 2007-2010, som derudover er blevet udnævnt som den bedste restaurant i verden. Udover Noma har København 11 restauranter, der har fået én stjerne i Michelinguiden 2010. Med 13 stjerner er København den by i Norden med flest stjerner, hvilket har været tilfældet i en årrække.Pølsevognen har traditionelt været det foretrukne spisested for den lille sult, men udfordres nu af burgerbarer, pizzeriaer, shawarma- og sushi-barer og lignende. Smørrebrødsrestauranter er en anden type frokostbeværtning, som er kendetegnende for København.
København er den hovedstad i verden, hvor økologisk mad har den største markedsandel. Et ud af ti indkøb er økologisk i København.
København repræsenterer en lang række sportsgrene og er i Danmark ofte førende på området. Af større sportsanlæg findes bl.a. Parken, men også f.eks. Brøndby Stadion, Farum Park og Gladsaxe Stadion til fodbold, Østerbro Stadion til atletik, Ballerup Super Arena til banecykling, Rødovre Skøjte Arena til ishockey, Brøndbyhallen til håndbold og Bagsværd Rostadion til roning.
Det største danske stadion Parken, som ligger på Østerbro, er både hjemmebane for det danske fodboldlandshold og fodboldklubben F.C. København. F.C. København har i en årrække været meget dominerende i den danske Superliga med 7 mesterskaber siden 2000. Derudover er København bl.a. hjemby for fodboldklubberne Brøndby IF, AB, B.93, Frem og Fremad Amager. Af større fodboldstadioner findes udover Parken også Brøndby Stadion (som er Danmarks næststørste), Gladsaxe Stadion og Farum Park. Østerbro stadion er byens største stadion til atletik.
Inden for håndbold er KIF Kolding København det største københavnske hold. De har dog udelukkende et herrehold tilknyttet håndboldligaen. KIF Kolding København er en delvis videreførsel af AG København, som fusionerede med Kolding IF Håndbold. Til trods for stor fremgang i Champions League foråret 2012, kom AG København pludselig i kraftig økonomisk krise i sommeren samme år, der 31. juli 2012 førte til at klubben indgav konkursbegæring.Inden for atletik er det især klubben Sparta, der har gjort sig bemærket. Copenhagen Athletics Games afholdtes i perioden 2005–2007, og før det afholdtes Copenhagen Games. Begge stræbte efter at vise atletik i verdensklasse. DM i ishockey blev i mange år domineret af de københavnske klubber KSF og Rungsted IK, men siden da har Rødovre Mighty Bulls overtaget prædikatet som byens bedste ishockeyhold.
København har en lang tradition for roning og har leveret flere landsholdsroere. DSR, som er Danmarks største roklub, og Kvik, der begge ligger i Svanemøllebugten, har hvert år siden 1895 roet den traditionsrige svanemøllematch. Derudover findes en række andre klubber bl.a. Københavns Roklub og Bagsværd Roklub.København kan vise en række golfbaner, bl.a. Københavns Golf Klub i Dyrehaven og Royal Golf Center i Ørestad. Royal Golf Center er blevet anlagt med henblik på at kunne afholde PGA-turneringer.
I Københavns Kommune er der blevet lagt planer om at gøre København til vært for fremtidige internationale sportsbegivenheder. København var i 2009 vært for World Outgames, som er en international sportsbegivenhed for homoseksuelle. Og ambitionen om afholdelse af verdensmesterskaber i f.eks. håndbold og ishockey forstærkes p.t. af opførelsen af Copenhagen Arena.
For hestesport findes i de nordlige forstæder den i 1891 åbnede Charlottenlund Travbane, som er Nordens ældste. Ligeledes mod nord findes også Klampenborg Galopbane. Fra 1922 til 1976 eksisterede i Tårnby ligeledes Amager Travbane.
1. etape af Tour de France 2021 skal 2. juli køres som en enkeltstart i byens centrum.
Venskabsbyer er i Danmark på kommunalt niveau. Københavns Kommune har valgt ikke at have nogen venskabsbyer. De fleste af nabokommunerne har dog valgt at have venskabsbyer. Der er derfor alligevel omkring 85 udenlandske byer, som på den måde har en del af København som venskabsby.
Grundskoler kan findes over hele byen, både private og offentlige. Som i resten af Danmark er langt de fleste skoler offentlige folkeskoler, som styres og finansieres af kommunerne. For København kommune går ca. 72 % af eleverne i offentlig skole, mens det for de omkringliggende kommuner ligger højere. De private skoler oprettet under friskoleloven omfatter traditionelle grundtvig-koldske friskoler, større privatskoler (typisk opstået som realskoler), lilleskoler, kristne friskoler, katolske skoler, muslimske skoler, tyske mindretalsskoler, steinerskoler, freinetskoler m.fl. De private skoler finansieres med 75 % af staten og 25 % af forældrebetaling.
Ungdomsuddannelser, der kan opdeles i erhvervsrettede og gymnasiale uddannelser kan findes over hele byen. Blandt de mere kendte kan nævnes Metropolitanskolen, Det frie Gymnasium, Ingrid Jespersens Gymnasieskole og Østre Borgerdyd Gymnasium.Ud over folkeskoler og gymnasier har en del af landets højere uddannelsesinstitutioner til huse i København. Københavns Universitet er Danmarks ældste universitet. Det blev indviet i 1479, og universitetets ældste bygninger ligger på Frue Plads, hvor Københavns ældste hus ligger i universitetsgården. I 2007 blev den tidligere Kongelige Veterinær- og Landbohøjskole på Frederiksberg og Danmarks Farmaceutiske Universitet fusioneret med Københavns Universitet, som nu har 5.500 forskere og næsten 40.000 studerende. Derudover har KU afdelinger på det nordlige Amager og sundhedsvidenskab på Panum Instituttet på Østerbro.
Copenhagen Business School, der tidligere blev kaldt Handelshøjskolen i København, har til huse i fire moderne bygninger på Frederiksberg. Skolen har ca. 16.000 studerende og 500 fastansatte forskere. IT-Universitetet i København, blev oprettet i 1999 som en del af CBS, men er fra 2003 et selvstændigt universitet, der dog stadig samarbejder med CBS. Der går mere end 1.500 studerende på universitet, hvor man kan uddanne sig til cand.it.
Ingeniøruddannelserne er samlet på Danmarks Tekniske Universitet i Lyngby. Udover den primære lokalitet i Lyngby har DTU ligeledes afdelinger i bl.a. Helsingør og Risø. Samlet har institutionen ca. 7.000 studerende.
På Holmen ligger en campus med flere institutioner med kunstneriske og kreative fag. Det drejer sig bl.a. Statens Teaterskole, Den Danske Filmskole og Kunstakademiets Arkitektskole. Øvrige kreative fag kan f.eks. studeres på Danmarks Designskole og Det Kgl. Danske Musikkonservatorium.Der findes to professionshøjskoler og to erhvervsakademi i København, der har uddannelser som lærer, sygeplejerske, byggeri, design, ledelse mm. Professionshøjskolen UCC og Professionshøjskolen Metropol har begge ca. 10.000 studerende, mens KEA (Københavns Erhvervsakademi) har ca. 3.000 studerende. Dertil kommer Niels Brock Copenhagen Business College Det Informationsvidenskabelige Akademi uddanner blandt andet bibliotekarer og har omkring 1.000 studerende, hvoraf de 800 er i København.Udover den forskning, der varetages på offentlige institutioner varetages rigtig meget forskning af private virksomheder, som fx, Novo Nordisk og Lundbeck.
Hovedstadsområdet er som landets største byområde et naturligt økonomisk kraftcenter for landet, men også for det sydlige Sverige spiller byområdet en vigtig økonomisk rolle. Selve Københavns Kommune er dog placeret som nr. 70 ud af 96 i Dansk Industris index over erhvervsklima. I en tilsvarende måling i Dagbladet Børsen er kommunen placeret som nummer 16.Med en placering som nr. 6 over verdens rigeste byer havde Københavns indbyggere i 2008 en af verdens højeste gennemsnitsindkomster, hvilket også er langt over gennemsnittet for resten af landet Samtidig er København dog også en af de dyreste byer at bo i..
Tidligere var København præget af en række store industrielle virksomheder som Burmeister & Wain og Dansk Sojakagefabrik. København var ligeledes udgangspunkt for C.F. Tietgens omfattende netværk af virksomheder (Privatbanken, Det Store Nordiske Telegrafselskab, De Danske Spritfabrikker m.fl.). Fra anden verdenskrigs afslutning er den tunge industri flyttet uden for byen eller helt ud af landet, og København er i højere grad blevet en vidensby. 
Politisk set er det meste af centraladministrationen placeret i København, hvor de fleste ministerier har kontorer på eller i området omkring Slotsholmen. Ligeledes er de fleste styrelser placeret i Københavnsområdet, hvilket sammen med de mange private vidensarbejdspladser giver et højt specialiseret arbejdsmarked med mange videnstunge job.
Københavnsområdet er hjemsted for en håndfuld stærke forretningsklynger inden for områderne biotek, cleantech, IT og shipping. Klyngerne inden for biotech og cleantech har mange overlap, inden for f.eks. biomasseproduktion. Begge klynger støttes af klyngeorganisationer til vækst og fremme af industrierne. Inden for biotech er klyngeorganisationen Medicon Valley og inden for cleantech/miljøteknologi er det den nystiftede Copenhagen Cleantech Cluster. Klynger har fået et større fokus fra regionalpolitisk side, da klynger som cleantech-klyngen dækker over mere end 350 virksomheder og ca. 30.000 arbejdspladser.
Flere af de største danske virksomheder har hovedsæder i byområdet; specielt virksomheder inden for den farmaceutiske industri (Novo Nordisk, Lundbeck, Ferring m.fl.) og skibsfart (A.P. Møller-Mærsk, Torm, D/S Norden, J. Lauritzen) er vigtige for områdets økonomi. Ligeledes præger flere store finansielle koncerner sammen med Nationalbanken det centrale København herunder Danske Bank, Nordea Bank Danmark og Nykredit. Carlsberg, ISS og Skandinavisk Tobakskompagni er andre store selskaber, der har hovedsæde i Københavnsområdet.
I 2012 blev byen kåret af The Economist til den 23. mest konkurrencedygtige by i verden – nummer 8 i Europa. På kategorien "Human Capital" blev København kun overgået af Dublin og Hong Kong.
Ifølge turistorganisationen Wonderful Copenhagen forventes antallet af hotelovernatninger i hovedstadsregionen i 2012 at lande på ca. otte mio., hvilket er ca. 300.000 flere end 2011, der var hidtil bedste resultat. Væksten i overnatninger i hovedstadsregionen forventes dermed at lande på ca. fem pct. for hele 2012 og over 6 pct. for selve København, mens antallet af overnatninger på landsplan oplever et fald i væksten. Ifølge turistorganisationen er der tale om en international tendens, hvor det i høj grad er storbyturismen, der viser fremdrift. Fremgangen i hovedstadens hotelovernatninger var først og fremmest båret af udenlandske overnatninger, som steg med ca. ni pct. i årets tre første kvartaler. Stigningen i antallet af danske hotelovernatninger i hovedstaden i samme periode var blot på 1,5 pct. De fleste udenlandske turister i København kommer fortsat fra Sverige, Norge og Tyskland. 
I København findes fem 5-stjernede hoteller, der bl.a. tæller Hotel Nimb i Tivoli og Hotel Skt. Petri i Indre By. En omfattende ombygning i 2012–2013 af det berømte Hotel D'Angleterre på Kongens Nytorv har gjort hotellet til Københavns eneste 6-stjernede hotel.
København har i alt 12 hoteller med flere end 300 værelser og Europas største vandrehjem, Danhostel Copenhagen City på Kalvebod Brygge, med i alt 1020 sengepladser. Byens – og Skandinaviens – største hotel er det 75 meter høje Bella Sky Comwell i Ørestad med i alt 812 værelser fordelt på to tårne. Radisson Blu Scandinavia Hotel ved Islands Brygge er med sine 86 meter og 26 etager Danmarks højeste hotel. 8 ud af Københavns 11 største hoteller er bygget i det 21. århundrede, hvorimod Admiral Hotel i Frederiksstaden, der åbnede i 1978, ligger i en bygning opført i 1787. Også Radisson Blu Royal Hotel af Arne Jacobsen fra 1960, er værd at nævne. Det ligger centralt ved Vesterport.
Siden 1990'erne har krydstogtturismen – ligesom mange andre store havnebyer i Europa og resten af verden – været i betydelig vækst i København. I perioden 2005-2012 øgedes antallet af anløb med over 100, og antallet af passagerer næsten fordobledes i takt med, at tonnagen er blevet større. I Københavns Havn lægger krydstogtskibene til kaj i tre forskellige – og fra 2014 fire – områder: Langeliniekaj, Nordre Toldbod, Frihavnen og Nordhavnen (åbner i 2014). I 2012 lagde et krydstogtskib til kaj i Københavns Havn 372 gange med i alt 840.000 passagerer, hvilket var den hidtil bedste sæson i både København og resten af Danmark. Dermed er København Skandinaviens største krydstogthavn og Nordeuropas næststørste kun overgået af Southampton.
Københavnsområdet er hjemsted for en håndfuld stærke forretningsklynger inden for områderne biotek, cleantech, IT og shipping. Klyngerne inden for biotech og cleantech har mange overlap, inden for f.eks. biomasseproduktion. Begge klynger støttes af klyngeorganisationer til vækst og fremme af industrierne. Inden for biotech er klyngeorganisationen Medicon Valley og inden for cleantech/miljøteknologi er det den nystiftede Copenhagen Cleantech Cluster. Sidstnævnte regnes som en af de stærkeste i verden, blandt andet som følge af årlige vækstrater på over 10 % indenfor eksport.Indenfor shipping er aktiviteterne samlet i The Danish Maritime Cluster, der har center i København. Det er en af verdens førende maritime klynger, og står for 24 % af Danmarks eksport og 10 % af den samlede danske produktion. Klyngen som helhed beskæftiger 80.000 mennesker i selve virksomhederne og 35.000 i relaterede erhverv, hvoraf størstedelen findes i de store shippingfirmaer i København. Klyngen har en lang række partnere indenfor uddannelse og forskning, herunder blandt andre CBS, Københavns Universitet og DTU. Organiseringen af klyngen ledes af Maritime Development Center og Europe, som også er lokaliseret i byen.
Indenfor finans-IT har man ligeledes en erhvervsklynge. Mens finans og IT udgør 5 % af Danmarks generelle beskæftigelse, er tallet 14 % for Region Hovedstaden. Siden 2009 har man i organisationen Copenhagen Finance IT Region forsøgt at udvikle og fastholde branchen i regionen. En af udfordringerne er, at 50 % af arbejdspladserne i sektoren er risikoudsat i forhold til outsourcing, mod 25 % for servicesektoren generelt. Klyngeorganisationen har en række partnere, herunder CBS, Finansrådet, Dansk Metal og DI ITEK.
Strøget og Købmagergade er de to største shoppinggader med de største og mest almindelige butikker, mens mange af sidegaderne har de mere "skæve" butikker. På Gammeltorv ved Strøget ligger Caritasbrønden, som regnes som et af de fineste mindesmærker fra renæssancen. I brokvartererne fungerer især hovedgaderne, som Nørrebrogade, Amagerbrogade og Østerbrogade ud fra centrum som traditionelle handelsgader.
I det centrale København ligger stormagasinerne Magasin du Nord, Illum og Illums Bolighus, mens indkøbscentre findes flere forskellige steder i byen med Fields i Ørestad, City 2 i Taastrup og Fisketorvet ved Dybbølsbro som de største. I de centrale bydele tæller andre centre bl.a. Amager Centret, Frederiksberg Centret, Nørrebro Bycenter og Spinderiet i Valby, ligesom Københavns Hovedbanegård og Københavns Lufthavn også rummer en del butikker. I forstadsområderne findes bl.a. Lyngby Storcenter, Glostrup Storcenter og Rødovre Centrum.
København er berømt for at have balance mellem ny og gammel arkitektur og en homogen bygningsmasse i 5-6 etagers højde. I 2008 vedtog Borgerrepræsentationen, at Indre By skal friholdes for højhuse.[kilde mangler] Således fremstår store dele af Indre By ganske velbevaret på trods af historiske bybrande og bombardementer, selv om mange af de berømte tårne og spir er af nyere dato. Store bybrande har dog betydet, at der ikke er ret mange bygninger ældre end 1728 tilbage. Modsat f.eks. Stockholm er København præget af punktvise fornyelser af bygningsmassen frem for voldsomme rydninger af større kvarterer. Samtidig har økonomien ofte lagt bånd på de mest ambitiøse projekter, hvorfor knopskydningsløsninger som ved Statens Museum for Kunst er udbredt. Store dele af Indre By er underlagt bygningsfredning.[kilde mangler]Nogle af de ældste bygninger i indre by er Sankt Petri Kirke fra 1400-tallet[kilde mangler] og Konsistoriehuset fra ca. 1420.[kilde mangler] Christian 4. indtager en særlig plads i byens historie. Ikke blot fordoblede han byens areal og anlagde Christianshavn og Nyboder, men han var også hovedstadens første byplanlægger. Af alle kongens mange pragtbyggerier fremstår Børsen (1619–25) i nederlandsk renæssancestil som et enestående bygningsværk i europæisk arkitektur. Barokkens København er ligeledes repræsenteret med det berømte snoede trappespir på Vor Frelsers Kirkes tårn.[kilde mangler]Den nye bydel Frederiksstaden, som blev igangsat i 1749, blev et triumftog for rokokostilen.[kilde mangler] Centralt blev der anlagt en stor plads, Amalienborg Slotsplads med fire adelspalæer, der omkranser Rytterstatuen af Frederik 5.[kilde mangler]
Efter byens brand 1795 og englændernes bombardement 1807 skulle store dele af byen genopføres. Det blev til huse, med afskårne hjørner, for at brandstigerne kunne komme omkring hjørnerne. Det meste af Indre By præges af denne arkitektur.
Voldenes fald (1856) blev startskuddet på en utøjlet tid, hvor nye kvarterer hastigt skød op. I brokvartererne og på Gammelholm opstod en afgrundsdyb forskel på de dekorerede facader mod gaden og de mørke baggårde og små lejligheder.[kilde mangler]En af 1900-tallets største arkitekter Arne Jacobsen introducerede modernismen i Danmark og prægede byen med bl.a. Royal Hotel (1960) og Nationalbanken (1978).
Efterkrigstidens planlægning af hovedstadsområdet blev understøttet af Fingerplanen (1947). Fingerplanen fastlagde, at den bymæssige fortætning fremover primært skulle koncentreres i korridorer langs S-banenettet, mens mellemrummene skulle friholdes til grønne områder.[kilde mangler]1970'erne og 1980'erne var præget af international modularkitektur uden særpræg samt en byggeiver, der hovedsagelig var koncentreret omkring forstadskommunerne, oftest i form af elementbyggeri i beton. I de centrale dele af København var der i perioden mest fokus på bysaneringer, denne gang rettet mod de kummerlige baggårdskarreer i brokvartererne.I begyndelsen af 1990'erne var Københavns Kommune i krise, men der var dog overskud til at igangsætte store bevarende byfornyelsesprojekter på Vesterbro og på Amagerbro. Anlæggelsen af Ørestad skulle være med til at trække hovedstaden op af hængedyndet.[kilde mangler]Mod slutningen af århundredet begyndte en reel opblomstring i arkitekturen med tilbygningerne til Statens Museum for Kunst og Det Kongelige Bibliotek. Derefter fulgte markante bygninger som Operaen, Skuespilhuset og Tietgenkollegium i Ørestad Nord.[kilde mangler]
København har længe været en tætbebygget men ikke særlig høj by. Dette skyldes bl.a. en stor respekt for byens historiske tårne og meget strenge lokalplaner. I de seneste 100 år har den generelle maksimale bygningshøjde været ca. 25 meter. Dette har medført, at de højeste bygninger i Indre By til dato er tårne og spir på Københavns Rådhus, Christiansborg, Vor Frelsers Kirke og Nikolaj Kunsthal.[kilde mangler]De højeste bygninger i København er Herlev Hospital på 120 m og tårnet på Christiansborg på 106 m.[kilde mangler] Den højeste menneskeskabte struktur i København er dog Gladsaxesenderen på 220 meter. Toppen af Gladsaxesenderen er med sine 267 m (inkl. 47 m naturlig højde) det tredjehøjeste punkt i Danmark efter to andre sendemaster.[kilde mangler] Domus Vista på Frederiksberg var indtil Turning Torso i Malmø indviedes i 2005 Nordens højeste bolighus men er nu kun det næsthøjeste.[kilde mangler]
I 1947 blev Fingerplanen udarbejdet. Selvom den aldrig er blevet vedtaget i et officielt forum, har den haft stor betydning for København. Sportrafikken fra centrum foregår således i dag ud ad de fem fingre samt i en nyere finger over Amager og Øresund til Skåne i Sverige. Denne finger skaber også forbindelse til Københavns Lufthavn. Også flere af de store indfaldsveje følger fingrene. Til forskel for sportrafikken er der flere ringveje, som skaber forbindelse mellem de ydre områder af byen. Bl.a. Høje-Taastrup Kommune har sammen med de øvrige kommuner i Vestegnssamarbejdet planlagt trafik, boliger og grønne områder i overensstemmelse med Fingerplanens visioner.Pendling i København har været et emne siden starten af 1900-tallet. Efter etableringen af Frederiksberg, var der borgere som arbejdede i en kommune, men boede i en anden. Deres skatteforhold var derfor genstand for debat. Efterhånden som byen voksede, kom dette til at gælde for flere og flere områder. I 1992 blev der pendlet fra omtrent halvdelen af Sjælland og i 2004 blev der pendlet fra hele Sjælland. Efter Øresundsforbindelsens bygning i 2000 er det også blevet almindeligt at pendle fra Malmø. Pendling med fly er ikke så almindeligt, men finder dog sted fra især Aalborg og Bornholm.Langs jernbanerne ind mod København er mange pendlere organiseret i såkaldte pendlerklubber, der taler pendlernes sag. Der findes pendlerklubber fra de fleste større byer, som fx fra Roskilde, Køge og Sorø. En af de største pendlerklubber er Pendlerklubben Kystbanen, som organiserer pendlere langs Kystbanen.
I centrum af København foregår meget transport i gang, og op imod 80 % af den samlede færdsel i bymidten foregår til fods. Langt de fleste københavnske veje har fortove langs vejsiderne. I store træk er det kun motorvejene, der ikke har fortove. Dette gør, at det er muligt relativt sikkert at bevæge sig rundt til fods. Der er ligeledes installeret mange fodgængerfelter, hvoraf de fleste findes ved lyskryds.
København har en del gågader, hvor det ikke er tilladt at køre bil hvoraf den mest kendte er Strøget. Ligeledes findes der en del gader omkring strøget, der også har gågadestatus, som fx Købmagergade. I forstæderne er der bl.a. en gågade i Ballerup, hvor den 500 m lange Centrumgaden har gågadestatus.
I København cykler 37 % af indbyggerne (2008) til arbejde eller uddannelse hver dag.Et kendetegn ved København er de mange cykelstier, der ofte gør cyklen til et mere hensigtsmæssigt transportmiddel. Københavns Kommune har en strategi om at gøre København til verdens bedste cykelby. Et af målene er, at 50 % af københavnerne skal tage cyklen på arbejde eller til uddannelse i 2015. Som en del af denne strategi er Nørrebrogade blevet delvist lukket for biler
København blev i 2008 kåret til den mest cykelvenlige by af det amerikanske onlinesite Treehugger.com.
Den indre by er trafikalt præget af middelalderbyens vejplanlægning, hvorfor bil- og buskørsel er svært. Vitalt for biltrafikken er systemet af ringveje i København. Som omkransning af brokvartererne løber Ring 2 og længere ude Ring 3. I mellem disse ringveje er motorvejen Motorring 3. Endnu længere ude er Motorring 4.
Uden for søerne og på Amager er det stadig de gamle landeveje, der er de vigtigste. Herunder hører Vesterbrogade, Nørrebrogade, Østerbrogade og Amagerbrogade. De større indfaldsveje er Lyngbymotorvejen, Hillerødmotorvejen, Frederikssundmotorvejen, Holbækmotorvejen og Køge Bugt Motorvejen. Indfaldsvejene bruges i stor stil af pendlere til at komme til og fra arbejde.De fleste steder i København er der gratis parkering. Dette gælder dog ikke for de indre bydele, hvor man som udgangspunkt skal betale for parkering. Uden for betalingsområder er der ligeledes områder, hvor der er tidsbegrænsning på parkering. Beboere i Københavns Kommune kan købe en beboerparkeringslicens, der gælder for det nærmeste område.
Den gamle betegnelse for "Hovedstadsområdet" virker stadig som et zoneinddelt lokaltrafikområde med fælles billetsystem og betjenes af en kombination af busser, metro, S-tog og regionaltog og i periferien af området lokalbaner. S-togene bruges såvel på korte strækninger i den indre by som tilbringere fra forstæderne og til transport i og mellem disse. Den samlede offentlige transport i hovedstadsområdet er blevet anslået til 3,5 mia. personkilometer i 2006, heraf 33 % med S-tog, 33 % med regional- og fjerntog og 25 % med bus.I modsætning til en række andre storbyer er de forskellige trafikarter trods fælles takstsystem underlagt hver deres selskab. Busserne hører under Movia, metroen under Metroselskabet, S-tog, regionaltog og fjerntog under DSB og lokalbanerne under Hovedstadens Lokalbaner.
Københavns Lufthavn i Kastrup er Skandinaviens største med cirka 27 millioner passagerer om året. Den betjener ud over indbyggerne på Sjælland også indbyggere i Skåne og det øvrige Sydsverige, der med tog over Øresundsbroen let kan komme direkte til lufthavnen. Kastrup har en indenrigs- og to udenrigsterminaler. I 2009 startede byggeriet af en ny terminal "CPH GO" (tidl. Swift). Kastrup Lufthavn er forbundet med resten af København med bus, tog og metro. 
Med det formål at forkorte rejsetiden til Aarhus, har Samsø Air Service søgt, og fået, tilladelse til at flyve med vandflyver mellem København og Aarhus. Rejsetiden forventes at være på en time. Ruten forventes at åbne april 2014. Ruten åbnede i maj 2016, og går mellem Nordre Toldbod 29 og Østhavnsvej 37 i Aarhus.Omkring København findes ligeledes Roskilde Lufthavn, som fungerer primært som lufthavn for taxifly, privatfly og skoleflyvning, og Grønholt Flyveplads, som dog er en privat flyveplads med meget begrænset trafik.
Københavns Havn har været vigtig for byen siden dens grundlæggelse. Havnen er løbende blevet udbygget og dækker i dag et stort areal mellem Svanemøllebugten og Sjællandsbroen. De sidste årtier er de centrale og sydlige dele af havnen dog blevet omdannet til bolig- og erhvervsformål. Havneaktiviteter foregår derfor fortrinsvis i Nordhavnen, Langelinie og ved Prøvestenen.
Selskabet bag havnen er i dag fusioneret med Malmö Havn og driver de to havne under navnet Copenhagen Malmö Port.
Fra København er der færgeforbindelse til Oslo (Norge) og Swinoujscie (Polen).København Havn anløbes af 250-300 krydstogtskibe hvert år, og havnen en af de største anløbshavne for disse i Nordeuropa. Havnen (og byen) er ligeledes flere gange kåret som den bedste anløbshavn for krydstogtskibe i Europa og verden.Der er lystbådehavne ved Svanemøllehavnen, Prøvestenen og flere andre steder. Lystbådehavnen ved Svanemøllehavnen er Danmarks største med plads til 1.170 både.
Københavns har stabile leverancer af vand, el, telefoni og andre leverancer, som sikrer at byen kan fungere. Siden 1859 hvor Københavns første vandværk blev bygget, har københavnerne hovedsagelig fået leveret grundvand. Fra 1859 fra 14 kildepladser langs Harrestrup Å. Siden Søndersø Vandværk ved Farum (1891), Thorsbro Vandværk ved Ishøj (1905), Nybølle Vandværk og Islevbro Vandværk (1923), Marbjerg Vandværk (1934), Lejre Vandværk (1939), Slangerup Vandværk (1954) og Regnemark Vandværk ved Køge Å (1964). Disse vandværker indvinder fra 56 kildepladser. Herfra pumper man grundvand op fra undergrunden. Gennem tiderne har flere andre kildepladser måttet lukke som følge af industriforurening, forurening fra landbruget eller fordi oppumpning af for meget vand har haft skadelige virkninger lokalt på vandløb, søer mv. Eksperimenter med at blande overfladevand i det almindelige grundvand har ikke afgørende ændret ved dette. Vandet er gennem tiderne blevet opbevaret først i Damhussøen og Sankt Jørgens Sø, senere Cisternerne i Søndermarken, Brønshøj Vandtårn og Bellahøj Højdebeholder. I dag opbevares vandet hovedsagelig på Tinghøj i Gladsaxe. Det var Københavns Energi, der stod for levering af drikkevand til det meste af København indtil 2006 hvor det blev overtaget af DONG, i 2013 af HOFOR som et samarbejde mellem en del af hovedstadsregionens kommuner. El, telefoni mv. leveres som udgangspunkt af store leverandører som DONG og TDC, men der er også mindre selskaber, der bidrager.
København har de senere årtier skabt gode muligheder for at affaldsprodukter fra produktion og husholdninger kan skaffes af vejen med etablering af forbrændingsanlæg og rensningsanlæg.[kilde mangler] De mere specialiserede og farlige affald håndteres som i de andre danske kommuner af Nordgroup i Nyborg.
Varme i København leveres i høj grad af fjernvarme eller naturgas. I Københavns Kommune leveres dette af Københavns Energi via et net af fjernvarmerør, som dækker omkring 85 % af det opvarmede areal. De øvrige kommuner er også godt med, med enten fjernvarme eller naturgas og der er udbredt fjernvarme eller naturgas i bl.a. Hvidovre og Gentofte kommuner.I store dele af byen er det muligt, at få gas via byens distributionsnet. Denne bygas bruges i områder med fjernvarme primært til bl.a. madlavning, men i områder uden fjernvarme også til opvarmning af boliger og vand. Det er også Københavns Energi, der står for distributionen af gas i det meste af byen, ligesom de tager sig af kloaknettet.[kilde mangler]Selskabet R98 stod for renovationen i Københavns og Frederiksberg Kommune, men fra marts 2010 er dette blevet overtaget af private vognmænd.
Det største hospital i København – og Danmark – er Rigshospitalet, som ligger på Østerbro ved Fælledparken. Hospitalet er i stand til at behandle stort set alle typer patienter og har ofte den største ekspertise inden for et givet fagområde. Hvidovre Hospital er også et af de største hospitaler og har bl.a. den største fødselsafdeling. Bispebjerg Hospital og Herlev Hospital er blandt de andre store offentlige hospitaler i København. Udover de offentlige hospitaler er der ligeledes en række privathospitaler, som typisk henvender sig til bestemte patientgrupper bl.a. Herlev Privathospital og Københavns Privathospital. 
Ansvaret for ambulancetjenesten i København ligger hos Region Hovedstaden, som har udliciteret opgaven til primært Falck. Københavns Brandvæsen dækker Københavns centrum og den nordlige del af Københavns Kommune, mens Frederiksberg Brandvæsen varetager kørslen på Frederiksberg og i Vanløse.
For Københavns, Frederiksberg, Tårnby og Dragør kommuner varetages politiopgaverne af Københavns Politi. De har hovedsæde på Politigården tæt ved Hovedbanegården. Politiopgaverne i de øvrige kommuner varetages for de vestlige forstæder af Københavns Vestegns Politi med hovedsæde i Albertslund og for de nordlige forstæder af Nordsjællands Politi med hovedsæde i Helsingør.
Redningsberedskabet er et kommunalt ansvarsområde, men opgaven kan sendes i udbud, og derfor udfører en privat entreprenør mange steder opgaven. De forskellige kommuner, der udgør København har valgt forskellige løsninger. Inde i byen (Københavns og Frederiksberg kommuner), på Amager, samt mod vest har man kommunalt ejede brandvæsener, mens Falck varetager opgaven i de øvrige kommuner rundt om København. Ved større eller mere komplicerede hændelser, som fx oversvømmelsen af Lyngbymotorvejen ifbm skybruddene i 2011 og 2014, står det statslige beredskab klar med hjælp.
