
Folkeafstemningen om tronfølgeloven blev afholdt søndag 7. juni 2009 i hele det danske rige. Afstemningen fandt sted samtidig med Europa-Parlamentsvalget. Folkeafstemningen handlede om en ændring af tronfølgeloven, der ville betyde, at tronen skal overgå til den afdøde regents førstefødte uanset køn. Resultatet blev et overvældende ja.
Folkeafstemningen skete efter grundlovens § 88, som kræver at et flertal af de afgivne stemmer samt 40 procent af de stemmeberettigede stemmer ja. De stemmeberettigede var folk der havde stemmeret til Folketinget.
Stemmedeltagelsen var på 58,3 %, hvor 45,2 % af de stemmeberettigede stemte for ændringen, mens 7,8 % stemte imod og 5,2 % stemte blankt.
Tronfølgen har været diskuteret som en del af grundlovsdebatten siden 1990'erne, men især siden Kronprins Frederiks bryllup i 2004. Den 25. april 2005 meddelte hoffet at Kronprinsesse Mary var gravid, og der var spekulationer om den førstefødtes køn. I en grundlovstale den 5. juni 2005 fremsatte statsminister Anders Fogh Rasmussen sin plan om at ændre tronfølgeloven uden at ændre grundloven i øvrigt, og forslaget blev behandlet i Folketinget i 2005−06 og igen i 2008−09.
Indtil enevældens indførelse ved Frederik 3.'s statskup i 1660 var Danmark et valgkongedømme og havde derfor ingen regler om arvefølgen, men kongemagten gik i praksis videre til ældste søn. Under enevælden gjaldt Kongeloven af 1665, som tillod kvindelig arvefølge, men kun hvis alle mandlige linjer var uddøde efter indviklede regler.Grundloven af 1849 bestemte indtil videre at Kongelovens regler om tronfølge fortsat skulle gælde. Fra 1830'erne stod det klart at den daværende kongelinje ville uddø med den barnløse Frederik 7. Tronen skulle gå videre til en sidelinje, til prinsesse Louise af Hessen-Kassel (den senere Dronning Louise), som overdrog rettighederne til sin mand Prins Christian, den senere Kong Christian 9. Dette erklærede Kong Frederik 7. i sit såkaldte ''åbne brev af 1846, og det blev bekræftet af stormagterne i London-protokollen af 1852.
Derefter vedtog rigsdagen og Frederik 7. en ny tronfølgelov af 1853 med rent mandlig arvefølge, blandt andet for at tilpasse sig den tyske regel (salisk ret), der ikke tillod kvindelig arvefølge. Lovens formål var blandt andet at undgå forskellige arveregler inden for det danske monarki, så Danmark, Slesvig og Holsten ikke faldt fra hinanden. Arvefølgeproblemet var nemlig en del af striden mellem dansk og tysk i Slesvig og havde været latent under Treårskrigen 1848−50. I 1863 døde Frederik den 7., og Christian den 9. blev konge, sådan som det var bestemt. Allerede dagen efter kongens død udråbte Frederik Christian August af Augustenborg sig selv til tysk hertug af Slesvig-Holsten ("Friedrich 8."), fordi han var nærmeste arving i mandslinjen, men han fik ikke særlig stor opbakning.Da krigen i 1864 og hertugdømmerne var tabt, var årsagen til den rent mandlige arvefølge principielt faldet væk. Tronfølgeloven af 1853 blev dog indskrevet i § 1 i grundloven af 1866. Den forblev uændret efter grundlovsændringen i 1915 og i grundlovsforslaget af 1939, som blev forkastet ved folkeafstemning.I 1953 indførte man kvindelig arvefølge, dog således at søn går forud for datter. Derved kunne man få den populære Prinsesse Margrethe på tronen i stedet for den mindre populære Arveprins Knud, og regeringen håbede samtidig at få vedtaget en ny grundlov med tronfølgen som argument. Derfor henviser grundlovens § 2 direkte til tronfølgeloven af 1953. I eftertiden har man ofte sagt at det kun lykkedes at få vælgerne til stemmeurnerne fordi grundloven blev koblet sammen med tronfølgeloven.
Da lovændringen af 2009 trådte i kraft kunne den førstefødte arve tronen, uanset køn. Samme regel er i årene siden 1980 indført i Norge, Sverige, Belgien og Nederlandene. De første tre af disse lande overgik dog direkte fra rent mandlig arvefølge til ligestillet arvefølge.
Den nuværende tronfølgelov blev underskrevet af Kong Frederik 9. den 27. marts 1953 og trådte i kraft sammen med den gældende grundlov 5. juni 1953. Grundlovens § 2 fastsætter: Kongemagten nedarves til mænd og kvinder efter de i tronfølgeloven af 27. marts 1953 fastsatte regler. Derfor er tronfølgeloven bundet sammen med grundloven.
Jurister har hidtil antaget, at tronfølgen ikke kan ændres uden at ændre på teksten i grundlovens § 2, men ved udarbejdelsen af lovforslaget har statsministeriet bedømt, at man godt kan ændre i tronfølgeloven uden at ændre i selve grundloven, når blot afstemningen sker efter de samme regler, som gælder for grundlovsændringer. Herved kunne man undgå at åbne en debat om andre ændringer i grundloven. Socialdemokratiet og de Radikale har ønsket en grundlovsrevision, mens de borgerlige partier har været imod.
Grundlovsproceduren, som fastsat i grundlovens § 88, indebærer, at Folketinget skal vedtage lovforslaget uændret i to folketingsperioder (før og efter et valg). Derefter skal der inden et halvt år holdes en folkeafstemning, hvor et flertal af de afgivne stemmer samt 40 procent af de stemmeberettigede stemmer ja.
Der er erfaring for at den sidste betingelse kan være svær at opfylde, idet grundlovsafstemninger som regel ikke har så høj valgdeltagelse som folketingsvalg. Den tidligere grundlov krævede, at 45 procent af de stemmeberettigede stemte ja. Ved grundlovsafstemningen i 1939 faldt forslaget, fordi kun 44,5 procent af vælgerne stemte ja, selv om der var stort flertal blandt de afgivne stemmer (92 % ja, 8 % nej). Ved grundlovsafstemningen i 1953 lykkedes det akkurat at få vedtaget den nye grundlov, da 45,8 procent af de stemmeberettigede stemte ja.
Ved de hidtidige grundlovsændringer har et stort flertal af de gyldige stemmer været ja-stemmer. Det betyder i praksis at både nej-stemmer, blanke/ugyldige og sofavælgere vil tælle som nej.
Gennem 1990'erne var der forskellige idéer om en grundlovsreform. Efter grundlovens 150-års jubilæum i 1999 afholdt Folketinget en grundlovskonference, som mundede ud i en folkelig debat indtil 2003. Det viste sig efterhånden at der ikke var bred enighed om indholdet af en grundlovsreform. De borgerlige partier ønskede at bevare grundloven, mens de Radikale og venstrefløjen ønskede reformer.Socialdemokratiet, de Radikale og SF opgav dog ikke kravet om en sproglig opdatering, mindre formel magt til dronningen, at løsne båndene mellem folkekirken og staten samt indskrivning af menneskerettigheder i loven. Menneskerettighederne var dog fastslået ved lov af 29.april 1992. Et stort grundlovsforslag fra SF blev fremsat i Folketinget tre gange fra 2003 til 2005.De borgerlige partier, særlig Dansk Folkeparti, er derimod stærke modstandere af en ny grundlov.
Da Kronprins Frederik blev gift i 2004, kunne man forudse at han snart ville få børn. Såfremt den førstefødte blev en pige, ville spørgsmålet om tronfølgen igen blive aktuelt.
Ifølge Altinget.dk ville statsministeren overhale scenariet indeom, idet regeringen fremsatte et forslag om ændring af tronfølgeloven allerede inden kronprinsen fik nogen børn. En sådan procedure var første gang foreslået i den offentlige debat i 1999 af politologen Peter Kurrild-Klitgaard, der i en kronik argumenterede for, at man burde præventivt ændre Tronfølgeloven separat for at undgå, at emnet kunne komme til at afspore en fremtidig grundlovsdebat.Det konkrete lovforslag fra regeringen begrænsede specifikt ændringen til tronfølgen, så ændringer i grundloven ikke kom på tale. Altinget.dk mener at det gav to taktiske sejre for regeringen og de borgerlige partier: at det fjernede den mest oplagte lejlighed til at nedsætte en forfatningskommission, og at det skete med et forslag om ligestilling, som det var umuligt for venstrefløjen at argumentere imod. Ifølge Altinget.dk vil et negativt resultat af folkeafstemningen være "et gigantisk prestigemæssigt tab for statsministeren og regeringen ... men det vil samtidig også forære venstrefløjen en kærkommen og folkelig sag at sætte i spidsen for en egentlig grundlovsrevision, når flertallet i Folketinget på et tidspunkt skifter."Allerede den 7. juni 2005, to dage efter at statsministeren fremsatte sin plan i en grundlovstale, gjorde professor Peter Kurrild-Klitgaard rede for samme analyse: "Fløjpolitisk er det en sejr, fordi venstrefløjen er sat skakmat: Man kan dårligt være modstander af denne ændring af tronfølgeloven , og man kan omvendt ikke gennemtrumfe, at hele grundloven skal ændres, hvis Venstre og De Konservative ikke er med."Folketingsmedlem Simon Emil Ammitzbøll udtalte: "Jeg mente, at man tog grundloven som gidsel ved alene at lave en mikroskopisk ændring af tronfølgeloven i stedet for at gå ind i en større ændring af grundloven, nu vi havde den oppe. Jeg synes, det var en form for magtarrogance, og det markerede jeg ved at undlade at stemme."
Lovforslaget om ændring af tronfølgeloven fremsattes af statsminister Anders Fogh Rasmussen ved Folketingets åbning den 4. oktober 2005 og vedtoges 2. juni 2006 med 128 stemmer for, ingen imod og 1 hverken for eller imod (Simon Emil Ammitzbøll). Oppositionen stillede en række ændringsforslag, som blev forkastet.Efter Folketingsvalget 2007 fremsattes lovforslaget igen den 7. oktober 2008 og blev vedtaget 24. februar 2009 med 107 stemmer for, ingen imod og 2 hverken for eller imod (Enhedslisten). Simon Emil Ammitzbøll var ikke til stede ved denne afstemning.
Selv om statsministeren havde sikret sig opbakning blandt Folketingets partier, fremsatte Socialdemokratiet og de Radikale samtidig deres alternative forslag, der ville ændre grundlovens § 2 til følgende:
Stk. 1. Danmark er en selvstændig stat, hvis styreform bygger på folkestyre og retssikkerhed.Stk. 2. Danmark er et monarki. Kvinder og mænd har lige arveret til tronen. De nærmere regler om arveretten til tronen fastsættes ved tronfølgeloven.
Forslaget blev behandlet i grundlovsudvalget, hvor S, R og SF erklærede at ville stemme for ligestillingen. De kritiserede regeringens forslag og begrundede deres eget forslag således: "Mindretallet finder det lovteknisk kritisabelt, at regeringen gennemfører ændringen ved alene at ændre i tronfølgeloven. Hermed har man føjet endnu en uforståelighed til de øvrige, som grundloven i forvejen indeholder så rigeligt af. Man vil i fremtiden slå op på grundlovens § 2 og læse noget, der er direkte forkert: »Kongemagten nedarves til mænd og kvinder efter de i tronfølgeloven af 27. marts 1953 fastsatte regler«. Men det er netop den tronfølgelov, der nu ændres, og kongemagten nedarves i fremtiden netop ikke efter de regler, der følger af tronfølgeloven af marts 1953. Man kan udtrykke regeringens fremgangsmåde således: Regeringen ændrer grundloven uden at ændre grundloven.Den af regeringen valgte fremgangsmåde kan formelt og juridisk ikke kaldes grundlovsstridig, da ændringen af tronfølgeloven sker efter reglerne om grundlovsændring i grundlovens § 88, men fremgangsmåden er et unødvendigt fiksfakseri, der alene har det formål at få ændringen af tronfølgeloven til at se ud, som om man ikke ændrer grundloven, selv om det er det, man gør. Ofrene for denne fremgangsmåde er kommende generationer af grundlovslæsere, der nu skal lære, at grundlovens ord om tronfølgen er i strid med retstilstanden."
Dette grundlovsforslag blev forkastet den 2.juni 2006, hvor det blev støttet af S, SF og R, mens Enhedslisten hverken stemte for eller imod.
Statsministeren udtalte den 25. april 2005, da Kronprinsesse Marys graviditet blev bekendtgjort, at spørgsmålet om en ændring af tronfølgeloven ikke var aktuelt. Han blev dog straks modsagt af sine partifæller Birthe Rønn Hornbech og ligestillingsminister Eva Kjer Hansen. Socialdemokratiet, SF (og mere forsigtigt Dansk Folkeparti) ville også ændre loven.
Søren Krarup fra Dansk Folkeparti sagde samme dag, 25. april 2005, i radioavisen: "Det at være regent er så belastende et arbejde, at jeg nødigt vil lægge piger til. Vores dronning gør det fortræffeligt, men der er ingen tvivl om, at hun har måttet betale privat i forhold til familielivet. Jeg synes, det er rimeligt, at den pris betales af en mand, der har nemmere ved at indløse den." Han udtalte senere at han først og fremmest frygtede at venstrefløjen ville ødelægge grundloven ved at give plads til internationale konventioner, menneskerettigheder og en adskillelse af stat og kirke.Da statsministeren fremsatte sin plan grundlovsdag 2005, udtalte Søren Krarup at han var modstander af lovændringen. Samme dag fastslog partiformand Pia Kjærsgaard dog at partiets holdning var den modsatte, og Krarup ændrede mening.
Under Folketingets 1. behandling den 23. januar 2009 udtalte partierne blandt andet:
Statsminister Anders Fogh Rasmussen: "Vi finder det et rent principielt spørgsmål at sikre fuld ligestilling mellem kønnene, også når det gælder adgangen til tronen. Vi synes faktisk, at det kan være med til at tydeliggøre et meget vigtigt grundprincip, som det danske samfund bygger på. ... Det forhold, at lovændringen ikke aktuelt har praktisk betydning, da tronfølgerparrets førstefødte, prins Christian, er en dreng, ændrer ikke på regeringens principielle ønske om at sikre ligestilling i adgangen til tronen."
Inger Støjberg, Venstre: "Kvinderne har forladt kødgryderne og uddanner sig i dag i højere grad end mændene; kvinder deltager i dag på lige fod på arbejdsmarkedet. Det er derfor Venstres holdning, at tiden er inde til at modernisere loven. Med dette forslag indføres der komplet ligestilling mellem mænd og kvinder i den danske tronfølgelov. ... Ligestillingen har været længe undervejs i Danmark. I vikingetiden havde kvinder mange rettigheder, i middelalderen gik det væsentligt tilbage for kvinderne, og først så sent som i 1915 fik kvinderne stemmeret til Folketinget og Landstinget. Venstre ønsker på den baggrund at få en tronfølgelov, der er tilpasset samfundet og den samfundsudvikling, der er sket siden 1950'erne ..."
Helle Sjelle, Konservative Folkeparti: "Fremover skal der være ligestilling, og den ændring støtter vi konservative varmt og helhjertet. Vi tror på, at man skal forandre for at bevare, og det gælder også vores kongehus. Nogle vil måske kalde ændringen symbolsk. Det mener vi ikke den er. Det er en vigtig opgave at sikre, at monarkiet fortsat har mulighed for at følge med tiden, og vi konservative ønsker et langtidsholdbart monarki i Danmark ..."
Søren Krarup, Dansk Folkeparti: "Vi siger ja til dette lovforslag om ændring af tronfølgeloven, idet vi i Danmark ikke har nogen grund til at nære mistillid til kvindelige regenter ... Den største regentskikkelse i dansk historie i senmiddelalderen var som bekendt dronning Margrete I, som ved stor dygtighed og klogskab samlede de nordiske riger i Kalmarunionen ... Lighedens idé har nemlig været årsagen til de dystre totalitære regimer, som den moderne historie fortæller sin uhyggelige beretning om, strækkende sig fra den franske revolution til Maos og Pol Pots folkemord. Det var hele tiden ideen eller ideologien om, at alle skulle være lige, der førte til de tilstande, hvor guillotinen eller Gulag ustandselig arbejdede på at indføre denne totale ligestilling. Den lighed, som vi lovgiver om i dag, er som sagt ganske anderledes, for ikke at sige modsat. Den bygger på historien, ikke på ideen, den handler om fællesskab, ikke om ideel retfærdighed, den er familiens samme accept af brødre og søstre eller af folkets samme solidaritet med konge og dronning, mandlig og kvindelig regent, og i den historiske og nationale solidaritets navn siger vi ja til lovændringen." 
Søren Krarup supplerede: "Jeg tror nok, at da sagen første gang kom frem, gjorde jeg opmærksom på, at det er en voldsom belastning at være regent, og derfor kunne man måske godt beskytte en kvinde, som jo også har andre opgaver i livet, mod det."
René Skau Björnsson, Socialdemokratiet: "Vi socialdemokrater mener, at ligestilling mellem kønnene er en kerneværdi i det danske samfund, og kampen for ligestilling repræsenterer i sig selv kampen for demokratiet og for retfærdigheden i vores land. Vores velfærdssamfund hviler på ligestilling mellem kønnene. Uden den ville den ene halvdel af befolkningen udelukkende være henvist til kødgryder, bleskift og rengøring, og den anden til et liv baseret på karriere og materialisme. ... Lad os håbe, at den ændring i den allerøverste del af vores sociale lagkage også vil forbedre smagen i de nederste lag i lagkagen. Da man sidst behandlede det her forslag i foråret 2006, slog vi jo til lyd for, dels at det ville være naturligt at lave en større revision af vores grundlov, dels at man også i det mindste sørgede for, at § 2 i grundloven blev rettet til, så der blev henvist til den tronfølgelov, der følger efter det her lovforslag, vi behandler i dag. Den nuværende grundlov henviser specifikt til tronfølgeloven af 27. marts 1953. Vi mener stadig, at man skulle have sikret, at grundloven på det her punkt blev retvisende."
Morten Østergaard, Radikale Venstre: "Vi synes, det er en rigtig god idé med kønnenes ligestilling alle vide vegne. Det gælder også ligestilling på andre områder, ikke mindst i relation til kongehuset, som jo på mange måder er et symbol for danskerne og derfor også et sted, som bør vise vejen og ikke halte bagefter, som man kan sige det har været tilfældet i en hel del år. Men det andet ... er jo, at det på mange måder har været en forspildt chance for at modernisere grundloven som sådan. Her var der i virkeligheden en rimelig mulighed for, at man nedsatte en grundlovskommission, som kunne kigge på grundloven i sin helhed og på den måde få moderniseret den. Om ikke andet kunne det i det mindste gælde de steder, hvor grundloven ganske simpelt er uddateret, og hvor det, der står, ikke er faktuelt korrekt eller ikke er til at forstå for de danskere, som grundloven er et de væsentligste dokumenter for. ... Man har sågar ikke engang villet lave konsekvensændringen af grundloven, som man efter vores mening burde have gjort, så den refererede til den rigtige tronfølgelov. Men vi støtter lovforslaget, men ærgrer os altså fortsat over, at det ikke blev til en større og mere grundlæggende modernisering af grundloven." ... "ligestilling bygger for os på et idégrundlag om kønnenes ligestilling, en rigtig god idé, synes vi rent faktisk, og vi synes, det bør fremmes, hvor man kan, også i kongehuset."
Pernille Frahm, SF: "en af de ting, jeg så kan konstatere, er, at vi med den her ændring blåstempler to middelalderlige typer af indblanding i folks privatliv. For det første vil vi blande os i, hvem folk gifter sig med. ... For det andet vil vi ikke anerkende børn født uden for ægteskabet på lige fod med børn født inden for ægteskabet."
Holger K. Nielsen, SF: "Jeg skal ikke gå ind i store, ideologiske forklaringer på, at det her ikke er ideologisk, som hr. Søren Krarup gjorde, men blot meddele, at SF kan støtte det her lovforslag, og det er såmænd ud fra almindelig sund fornuft."
Frank Aaen, Enhedslisten, brugte flere gange begrebet tvangsægteskab om tronfølgelovens § 5, hvis regler ikke ændres i lovforslaget (Kun børn født i lovligt ægteskab har arveret til tronen. Til kongens indgåelse af ægteskab udfordres rigsdagens samtykke.) Han kritiserede reglen om at tronarvingers ægteskab skal godkendes af regenten og regeringen:"Vi vil gøre det samme, som vi gjorde ved sidste behandling af lovforslaget, nemlig undlade at stemme, for vi kan naturligvis ikke stemme imod, at der indføres ligestilling mellem kønnene i loven, men vi kan på den anden side heller ikke stemme for en lov, der samtidig bestemmer, at personer skal spørge Folketinget henholdsvis deres mor om, hvem de vil gifte sig med, og vi kan heller ikke stemme for en lov, der skelner mellem ægte og uægte børn."
Line Barfod, Enhedslisten: "Nu diskuterer vi jo ikke, om vi skal have et monarki eller ej. Vi har et monarki. Det, vi diskuterer, er, hvorvidt folkestyret skal godkende, hvem regenten må gifte sig med."
Dronning Margrethe sagde i 1979 i et interview med Thorkild Hansen: "Jeg er gammeldags nok til at synes, at det er mest naturligt, at drengen skal have det job."Anders Fogh Rasmussen sagde i 2005 at han havde talt med medlemmer af kongehuset, før han fremsatte sit forslag, men han røbede ikke personer eller detaljer.Ifølge historiker Steffen Heiberg i B.T. den 1. juni 2009 var dronningen selv "nærmest imod" ændringen af tronfølgen, hvilket skyldtes traditionerne og en frygt for at kongehuset med ændringen ville miste sin særlige status og komme til at ligne resten af samfundet for meget.
De politiske partier der støttede lovændringen i Folketinget, har ikke ført kampagne om tronfølgeloven. Enhedslisten anbefaler at stemme blankt. Folketingsmedlem Simon Emil Ammitzbøll opfordrede den 30. maj til at stemme blankt. Efter hans mening var problemstillingen uaktuel, og det forfatningsmæssige forarbejde burde have været grundigere og taget flere opdateringer af grundloven med. Ifølge Jyllands-Posten den 30. maj overvejede to radikale folketingsmedlemmer, Marianne Jelved og Johannes Poulsen, at stemme blankt, hvorimod Lone Dybkjær havde stemt ja, selv om hun fandt forslaget "aldeles meningsløst, det er bare noget pyntegræs, som regeringen har villet lave". Niels Helveg Petersen anbefalede derimod et klart ja. Trine Pertou Mach fra SF ville stemme blankt. Tidligere udenrigsminister Uffe Ellemann-Jensen (Venstre) var i tvivl. Henriette Kjær fra de Konservative mente at nej-stemmer var udtryk for "en modesag og et mandeoprør", som var "fuldstændig barnagtigt og latterligt".MF Kristian Thulesen Dahl fra Dansk Folkeparti mente i sin grundlovstale at det var ret ligegyldigt, om det blev et ja eller nej til tronfølgeloven. Vicestatsminister og konservativ partiformand Lene Espersen opfordrede i sin grundlovstale til at stemme ja, og hun mente at "seriøse politikere har forsøgt at tage ligestillingen og kongehuset til gidsel", hvis de udtrykte tvivl eller ville stemme blankt. Socialdemokratiets formand Helle Thorning-Schmidt mente: "Det har været en torn i øjet gennem mange år, at vi ikke har fuld ligestilling i arvefølgen til tronen, og derfor er det en lille forbedring, hvis vi kan få foretaget den ændring."Københavns teknik- og miljøborgmester Klaus Bondam tilkendegav på Twitter at han vil stemme blankt.
Konservativ Ungdom førte en kampagne imod lovændringen. Landsformand Rune Kristensen udtalte den 9. maj at tanken bag monarkiet var udtryk for særstilling, at det derfor ikke gav mening at tale om ligestilling i kongefamilien, og at lovændringen ville være et skridt væk fra en historisk tradition.Ledende medlemmer af Radikal Ungdom førte kampagne for at stemme blankt i protest mod monarkiet.
Forfatter og journalist Trine Villemann udtalte den 8. maj at der var tale om en "pseudoafstemning" om "et problem, der ikke eksisterer", fordi arvefølgen ligger fast til og med Prins Christian, og hvis denne døde før tronbestigelsen, ville hans lillesøster, Prinsesse Isabella, blive regent under alle omstændigheder. Hun ønskede i stedet en reform og modernisering af kongehuset, som hun også har berørt i bogen 1015 København K. Hun skrev den 6. juni: "Overforbrug, grådighed og arrogance har i vores kongehus undermineret det fundament af respekt ethvert monarki hviler på", og hun mente at politikerne velvilligt havde medvirket til manglende kontrol med kongehusets forhold. Hun har dog flere gange betonet at hun er tilhænger af monarkiet og royalist.Jens Ravn-Olesen, tidligere politisk redaktør på Kristeligt Dagblad, argumenterede den 20. maj for et nej, fordi ændringen ikke fik betydning for Kronprins Frederik, Prins Joachim eller deres børn, og fordi han ønskede at gøre ligestillingen til "det populære trækplaster" ved gennemførelse af en ny grundlov om nogle år.Historiker Jon Bloch Skipper udtalte den 28. maj at et nej ville bringe kongehuset ud af takt med tidens ligestilling, hvilket på længere sigt kunne give problemer.Tidligere garder Mads Schmidt Eriksen præsenterede sig i et debatindlæg den 28. maj som "royalist" og anbefalede et nej, fordi man ville få en dronning i alle tilfælde, også med en konge på tronen, mens en regerende dronning ville medføre en prinsgemal, som ikke kunne udfolde sig som mand.Cand. mag. Poul Højlund kritiserede den 30. maj at forslaget ikke ændrer grundlovens § 2, som uændret henviser til tronfølgeloven af 1953: "Problemet er ganske kort, at dette politiske og juridiske hokuspokus skaber præcedens. Fremover kan grundloven med andre ord ændres − uden at grundloven ændres." Han anbefalede derfor et nej, uanset holdning til arveretten i kongehuset.Professor Peter Kemp påpegede den 3. juni at en ændring af tronfølgeloven først ville få virkning, når alle nulevende danskere er døde. Han mente at der snarere var brug for en grundlovsreform og anbefalede at stemme blankt eller nej, da det var forkert at gøre de kongelige til "den ideelle familie med ligestilling", og politikerne burde i øvrigt bruge kræfterne på Europa-Parlamentsvalget.
En leder i Berlingske Tidende opfordrede den 29. maj til et ja. Artiklen mente: "Rigtigt er det, at det argument for lovændringen, som bygger på, at der skal indføres ligestilling i det danske monarki, på mange måder er en trafikulykke af logiske brister. Hvis man først begynder at inddrage principper om lighed, rimelighed og logik i debatten om kongehuset, så kommer man meget let galt af sted. I sin kerne er monarkiet jo netop udtryk for det modsatte af lighed og logik, eftersom det bygger på accepten af, at en slægt har særlige privilegier, der følger med det at være kongelig ", og konkluderede: "Når danskerne bør stemme ja, er det ud fra den enkle betragtning, at en justering af tronfølgeloven vil være en styrkelse af monarkiet."En leder i Jydske Vestkysten anbefalede den 30. maj at stemme blankt, idet afstemningen var en "tarvelig afledningsmanøvre fra noget, der er langt vigtigere – nemlig en modernisering af vores grundlov.".Det socialistiske dagblad Arbejderen anbefalede den 30. maj sine læsere at boykotte afstemningen, fordi forslaget ikke ville betyde noget for ligestillingen i samfundet, og fordi loven legitimerede monarkiet: "Hvorfor skal det førstfødte barn have flere rettigheder end sine søskende? ... Lad os få en folkeafstemning der sikrer reel ligeløn. Så ville både mænd og kvinder strømme til stemmeurnerne. ... Kernen i problemet er selve monarkiet, som nedarves fra generation til generation. Den royale familie udstyres med hvert sit store sugerør i statskassen og et væld af privilegier. Det er i bund og grund en historisk udlevet institution."Fyens Stiftstidendes ledende artikel 31. maj pointerede: " i princippet kan sagen godt vente – og alt efter, hvordan man ser på den gældende grundlov, kan det endda blive en fordel med et nej. ... Et direkte nej bliver det ikke til. Det er vist kun Konservativ Ungdom, der i alvor mener, at kongehuset stadig skal være så være gammeldags, at mand går forud for kvinde. Men det er jo helt ude i hampen."En leder i Ekstra Bladet den 5. juni anbefalede et nej, idet "det [er] umuligt at få et moderne begreb som ligestilling til at passe med noget så gammeldags som kongehuset. Arvefølgen i kongehuset har intet med køn og ligestilling at gøre, men handler alene om at være født ind i en privilegeret, udvalgt familie. ... Faktisk er ligestilling i kongehuset formentlig det mest ligegyldige problem i verden. Problemet er, at kongehuset er et levn fra fortiden". Der var tale om "et spørgsmål, som tidligst kan blive aktuelt om 70 år, når prins Christians børn måske skal overtage tronen. ... Og hvem ved, om kongehuset overhovedet eksisterer i 2085." Bladet kritiserede regeringens kampagne som "massiv, fordummende og meget kostbar" og "den mest nedladende, arrogante kampagne i mands minde." Bladet ønskede i stedet en diskussion om kongehuset og en modernisering af grundloven.En leder i Jyllands-Posten den 5. juni anbefalede ja, fordi sagen var en formalitet, og bladet hævdede at spørgsmål spørgsmålet var "blevet kapret af politiske interesser, som sætter afstemningen ind i en helt anden sammenhæng".En leder i Politiken den 5. juni anbefalede hverken klart ja eller nej. Chefredaktør Tøger Seidenfaden mente at der var tale om "en lille og helt uaktuel justering af tronfølgeloven". Han hævdede at et nej ville give "en ridse i lakken på vores efterhånden noget ramponerede omdømme", men også at et nej ville føre frem til en egentlig grundlovsreform. En anden redaktør, Lars Trier Mogensen, anbefalede et nej, fordi han ikke ville "holde liv i et antidemokratisk system af diskrimination". De to redaktører diskuterede forslaget, kongehuset og en mulig grundlovsreform i et videoklip den 4. juni.
Statsministeriet iværksatte fra slutningen af maj 2009 en informationskampagne med hjemmeside og annoncer i dagblade. Folketingets finansudvalg bevilgede 5 millioner kroner til kampagnen.På den statslige kampagneside og på Youtube vises en film, som med sort-hvide billeder fortæller en fiktiv scene fra 1953, hvor et middagsselskab af mænd og kvinder i gammeldags kønsroller diskuterer den daværende ændring af tronfølgeloven. Filmen slutter med spørgsmålet: "Er du for eller imod ligestilling i retten til at arve tronen? Husk at stemme søndag den 7. juni 2009" Filmen er kopieret efter sketchen Women know your limits med lignende indhold af den britiske komiker Harry Enfield. Statsministeriet bekræftede at filmen var inspireret af den engelske komiker, men reklamebureauet Kunde & Co ville ikke svare på om der var betalt for brug af ophavsretten.Professor i retorik Christian Kock fra Københavns Universitet mente at kampagnen var et demokratisk problem, fordi det underliggende budskab var at man skulle stemme ja til ændringen. Rune Kristensen, landsformand for KU, mente at kampagnen mindede om Sovjettilstande med statslig propaganda. MF Simon Emil Ammitzbøll kritiserede at Statsministeriet brugte skatteborgernes penge på at drive propaganda for et bestemt synspunkt. Han krævede den 3. juni at kampagnen skulle standses. Professor i statskundskab ved Aarhus Universitet Palle Svensson mente at der burde have været sat penge af til ja-siden og nej-siden. Sophie Løhde, MF for Venstre, sammenlignede også kampagnen med Sovjetpropaganda.Folketingsmedlem Per Clausen fra Enhedslisten protesterede endvidere over at statsministeren havde hævdet i medierne at "et enigt folketing" stod bag tronfølgeloven, og han ville have kampagnen undersøgt i Radio- og tv-nævnet. Statsministeren korrigerede derefter sin oplysning, men forsvarede kampagnen.D. 19. juni erkendte Statsministeriet over for Berlingske Tidende, at den omstridte annoncekampagne var blevet bestilt hos et reklamebureau uden det lovpligtige udbud, som skal sikre det offentlige konkurrencedygtige indkøb og uafhængighed af embedsmændenes personlige interesser. Uden at sende kampagnen i udbud gav Statsministeriet ordren til reklamebureauet Kunde og Co., hvorved ingen andre reklamebureauer fik mulighed for at byde ind på opgaven, sådan som loven foreskriver.
Ved lovens vedtagelse i 2009 ændrede loven intet på rækkefølgen blandt de på det tidspunkt levende personer som var arveberettigede til tronen.
Men ved familieforøgelsen i 2011 blev prins Vincent indplaceret under sin storesøster prinsesse Isabella i tronfølgen pga. den nye lov. Under den gamle lov ville prins Vincent være gået forud for prinsesse Isabella på grund af sit køn.
Prinsesse Isabella og prins Vincent kan dog under alle omstændigheder kun komme på tale som regenter hvis deres storebror prins Christian dør uden at efterlade sig ægte børn.
Behandling af L 1: Forslag til lov om ændring af tronfølgeloven, Folketinget, 2005-06
Behandling af L 1: Forslag til lov om ændring af tronfølgeloven, Folketinget, 2008-09LA-ikon
Folkefester og folkemøder er brede folkelige begivenheder med et demokratisk ideal. Folkemøderne har traditionelt et nationalpatriotisk eller politisk fokus, men kan også være fester hvor underholdningen er i højsædet. Oftest rummer de begge elementer. Traditionen med folkefester blev indledt af Steen Steensen Blicher, da han tog initiativ til Himmelbjergfesten i 1839. Blicher havde som ambition en blanding af en patriotisk sammenkomst og "gymnastiske væddelege" fra oldtidens Hellas. Himmelbjergsfesten blev gentaget med voksende tilslutning de kommende år, og initiativet blev fulgt op af lignende fester rundt om i landet. Mod århundredskiftet var tilslutningen til folkefesterne dog noget vigende, og kun møder, hvor grænsespørgsmålet var et bærende tema, kunne mobilisere større menneskemængder.
Efter systemskiftet i 1901 fik mange folkefester karakter af grundlovsfester, hvilket igen gav møderne vind i sejlene, og dermed blev grunden lagt til en tradition, som siden har holdt sig. Af andre folkefester kan nævnes Rebildfesten på USA's uafhængighedsdag (med ca. 1500 deltagere i 2018) samt i dette århundrede folkemødet på Bornholm, hvor der i 2018 var 113.000 deltagere. Også arrangementer med et mere snævert politisk program benævnes jævnligt folkefester. Eksempelvis har der siden 2013 været et nationalkonservativt sommermøde, oprindelig kendt som Mosbjerg Folkefest, der i 2018 samlede ca. 150 mennesker, primært ældre.
De første større danske folkefester fandt sted på privat initiativ. Steen Steensen Blicher krediteres som initiativtageren, da han lancerede Himmelbjergfesten i 1839. Han blev muligvis inspireret af et mindre møde på Himmelbjerget i 1838, hvor syv-otte studenter mødtes og førte samtaler på bjerget og senere Rye Kro. Før studenterne skiltes, aftalte de at gentage begivenheden næste år.Blicher blev muligvis også inspireret af de samtidige tyske folkemøder, heriblandt den store Hambacherfest beskrevet i Kjøbenhavnsposten 1836.De rådgivende provinsialstænderforsamlinger blev indført 28. maj 1831, og den umiddelbart vigtigste konsekvens var etableringen af en politisk institution inden for rammerne af det enevældige system, hvilket legitimerede politisk aktivitet fra borgernes side. Årsdagen for indførelsen af de rådgivende provinsialstænderforsamlinger blev fejret ved folkemøder, hvor også Blicher deltog. Disse fester var dog i 1830'erne endnu ikke brede folkelige begivenheder som Hambacherfesten, Himmelbjergfesten og deres efterfølgere.
Blichers ambition for den første Himmelbjergfest i 1839 var en blanding mellem antikkens Hellas ”gymnastiske Væddelege”, en kulturel festival med digtoplæsning, malerkunst og visesang, og en patriotisk dansk sammenkomst. Festen havde 5-600 deltagere og startede ved solopgang. Man sang Blichers ”Danmark! Fostermoder kjære” to gange, og herefter solgte bondedigteren Peder Jensen tre viser formedels fire skilling. Slagteren i Gammel Rye havde slagtet nogle kyllinger og lavet rullepølser, men bortset fra det var der ingen udskænkning på bjerget. Folk havde madkurve med som de delte. Efter frokost spillede de ti regimentsmusikere fra Horsens op til sommerbal på bjerget. Hen på eftermiddagen holdt Blicher en lang tale, hvor han argumenterede for, at årsdagen for Stænderforsamlingernes indførelse fremover skulle festligholdes på Himmelbjerget, og bad til at folkefesten i fremtiden måtte udvikle sig til en nordisk, mellemfolkelig begivenhed.I talen sagde Blicher også: "Vi ere alle Nordmænd" – en slet skjult henvisning til Norges demokratiske grundlov fra 1814, og den eneste kontroversielle udtalelse på mødet. Censuren lagde en dæmper på de politiske holdninger, der kunne komme til udtryk på Himmelbjerget og ved andre folkefester på denne tid. I referaterne kan man se at kongen blev ofret stor opmærksomhed, og at talerne konstant betonede deres loyalitet mod regenten og staten. At gøre andet kunne være risikabelt, både personligt og for folkefestens fremtid, hvilket nedenstående eksempel fra Sjælland viser.Himmelbjergfesten voksede i årene der fulgte. Festernes praktiske udformning kom på mange måder til at ligne de folkefester vi kender i dag, med mad- og drikkevaresalg fra telte og pavilloner, musik, dans, forlystelser og fuldskab.Blichers politiske standpunkter udviklede sig i 1940’erne i national, endog nationalistisk retning, og han involverede sig i grænsespørgsmålet og medvirkede til etableringen af Skamlingsbanken som talerør for den sønderjyske bevægelse og dens kamp for Slesvigs indlemmelse i kongeriget.
Fra 1840-1850 blev der afholdt folkefester adskillige steder i landet, og Blicher var involveret i det meste, som medarrangør eller inspirationskilde. Blicher foreslog blandt andet folkefester i Bovbjerg vest for Lemvig og i Bulbjerg nord for Thisted. Bulbjergfesten blev afholdt tre gange fra 1840 til 1842. De to første fester blev arrangeret af nordjyske præster med ”folkelig opvækkelse” som formål. Det opbyggende element kom hurtigt til at stå i skyggen af dansen og underholdningen, og i referatet fra Bulbjergfestens tredje og sidste år nævnes præsterne slet ikke: ”… man maa beklage, at ej flere fulgte den almindelig skete Opfordring til at staa frem som Talere, thi en Folkefest uden slig aandelig Nydelse taber derved det interessanteste og gaar saa let tilbage til at blive kuns et – Bal.”De danske folkefester var præget af lokale forhold, men delte et folkeligt, nationalt tema. Fra ca. 1850 og frem til den første fest på Jenle i 1908 var det dog kun sprog- og grænsespørgsmålet i Sønderjylland og Slesvig-Holsten, der kunne mobilisere folk til regelmæssige, årlige folkemøder.
Der fandt to store folkefester sted på Sjælland den 28. maj 1841: Én på Vejrhøj nær Fårevejle Kirkeby øst for Holbæk, den anden i Egebæksvang ved Espergærde syd for Helsingør. 
I Egebæksvang fejrede man indførelsen af de rådgivende provinsialstænderforsamlinger. Festen var et landligt modstykke til en lignende fest i Skydebanen i Helsingør. Mens der i Helsingør kun var 80 deltagere, trak festen i Egebæksvang 5-6.000 deltagere og havde ligesom festerne på Vejrhøj og Himmelbjerget et folkeligt præg med ”forfriskningssteder", fyrværkeri og en dansesalon, hvor festen fortsatte til kl. 5 om morgenen. I de følgende år afholdtes nye folkefester på Egebæksvang, der ligesom Himmelbjergfesterne blev præget af den fremspirende skandinavisme. Festerne tiltrak gæster fra både København og Sverige. Blandt talerne ved festen i 1841 var H. N. Clausen. Nye fester fulgte i 1843 og 1845, og ved sidstnævnte talte Blicher, Orla Lehmann, Carl Ploug og D. G. Monrad. 1845 blev kulminationen for folkefesterne på Egebæksvang med 10.000 gæster. I 1847 blev festen afholdt den 28. maj, men året efter brød Treårskrigen ud, og da festerne blev genoptaget i 1852, var det som grundlovsfester. Senere afholdtes der både fester i anledning af grundlovens indførelse og med velgørende formål, såsom opførelsen af Snekkersten havn i 1872,, reparation af Espergærde havn efter en kraftig storm og etableringen af Egebæksvang kirke.Festerne på Vejrhøj var inspireret af Himmelbjergfesten og arrangeret af N.F.S. Grundtvigs gode ven, præsten Gunni Busck. Festerne kom fra starten i modvind, da Adelersborg Gods, hvortil Vejrhøj hørte, nedlagde forbud mod festen. Der blev dog givet grønt lys til sidst, og 2-4.000 bønder holdt majfest på højen den 28. maj 1841 og igen i 1842. I 1843 forbød herremanden atter festerne, og da Gunni Busck blev forflyttet som præst til Brøndbyvester nær København, tog de lokale bønder over og søgte et nyt sted at mødes. Dette kom til at foregå på Ulkestrup Mark og officielt for at markære ophævelsen af stavnsbåndet. Ifølge datidens presse tiltrak festen 6-10.000 gæster. Der blev holdt mange taler og luftet kontroversielle holdninger om folkets rettigheder, og mødet vakte opsigt. Kammerråd Drewsen gjorde sig til talsmand for, at "Hvermand kunde blive Herre paa sin Lod, at der blev lige Skat paa lige Jord, og at det var alles Pligt at forsvare Fædrelandet, naar Fare truede, at den riges og fornemmes Søn burde staa Arm til Arm med den fattiges og ringes".Den 8. november 1845 udstedte regeringen Bondecirkulæret, der reelt forbød folkemøderne på landet. Man kunne dog søge om tilladelse, hvilket Holbæk Amts bønder da også gjorde. De fik den 27. februar 1846 afslag på at holde en ny folkefest. Regeringen besluttede i maj 1846 at ophæve Bondecirkulæret, men først sidst i juni 1846 opnåede bønderne tilladelse til at holde en ny fest på Ulkestrup Mark, der blev en stor begivenhed med 5-6.000 gæster. Talerne blev overvåget af herredsfoged Lynge, der ikke ville risikere en ny politisk skandale. Ved festen blev der sendt hilsner til de danske i Nordslesvig og løfter om støtte til deres kamp for nationalitet og modersmål.
I 1836 var tysk rets- og forvaltningssprog i hele Sønderjylland fra Kolding Fjord og ned til Ejderen. Dette forsøgte en række fremtrædende sønderjyder at lave om på, heriblandt Nis Lorenzen, Christian Flor, Laurids Skau, Hans Nissen, Peter Christian Koch og Peter Hiort Lorenzen. De ønskede det danske sprog ligestillet over for det tyske, og den 26. maj 1838 afleverede sønderjyderne en petition til Stænderforsamlingen med 1.500 underskrifter. Den 14/5/1840 udstedte Kong Christian 8. ”Sprogreskriptet”, der gjorde dansk til rets- og øvrighedssprog ned til grænsen.
Hovedmændene bag de første møder på Skamlingsbanken var identiske med petitionens bagmænd. De var i kontakt med Blicher, Peter Hiort Lorenzen deltog i Himmelbjergfesten 1841, mens Peter Christian Koch sad i Himmelbjergkomiteen. Ved Sommerstedfesten 21. februar 1843 blev forsamlingen underrettet om, at nogle mænd på egnen havde købt 7 hektar land på Skamlingsbankens højeste punk, for her den 14. maj hvert år at fejre ”Sprogreskriptets” udstedelse.Det første folkemøde på Skamlingsbanken blev afholdt 18. maj 1843 og skulle de næste 100 år blive et talerør for sønderjyderne i deres kamp for rettigheder og tilhørssted. Folkemødernes nationalistiske tema havde stor tiltrækningskraft, og liberale politikere opdagede her et effektivt, om end ustyrligt redskab til at mobilisere befolkningen.De danske møder på Skamlingsbanken fik hurtig tysk konkurrence med folkemøder i Aabenraa i 1843 og på Knivsbjerg, et højdedrag mellem Haderslev og Aabenraa, der i 1893 blev indrettet som mødested for tysksindede sønderjyder.Skamlingsbankeselskabets ejerskab af festpladsen og deres i øvrigt gode organisation og dedikerede bestyrelse gav organisationen en sammenhængskraft og stabilitet, der sikrede folkemødernes beståen trods krige og skiftende politiske vinde.
Efter systemskiftet i 1901, hvor det endelig blev anerkendt at landets regering skulle udgå af Folketingets flertal, manifesterede de folkelige bevægelser sig blandt andet i en række nye folkefester. Hohøjmødet, som egentlig var Blichers opfindelse tilbage i 1846, genopstod i 1912, mens Dynæsmødet blev egenhændigt drevet frem af digteren Johan Skjoldborg fra 1910-1914, hvor festen i 1913 var den bedst besøgte med op mod 20.000 gæster. I samme periode afholdt Jeppe Aakjær de første Jenlefester, mens dansk-amerikaneren Max Henius etablerede Rebildfesten. Det første danske årsmøde i Sydslesvig efter genforeningen blev holdt i september 1921 på Blæsbjerg i Flensborg . De dansk-sydslesvigske møder samlede i 1920erne cirka 5-6.000 deltagere .
Den første fest på Jenle, Jeppe Aakjærs fædrene gård på halvøen Salling nord for Skive, blev passende arrangeret til ære for Aakjærs forældre den 12. juli 1908. De følgende år blev festerne afholdt med skiftende temaer, heriblandt om kvindesagen i 1908, men den underlæggende strømning var social og havde fokus på bøndernes stilling i samfundet. Festernes skiftende talere reflekterede denne tendens og inkluderede fremtrædende Socialdemokrater såsom H. P. Hansen (1910, 1912), K. M. Klausen (1913) og Thorvald Stauning (1917).Operasangeren Johannes Fønns, der optrådte ved flere af Jenlefesterne, beskrev i sin tidstypiske og underholdende bog Danske Folkefester fra 1941, hvordan hans sang ved festen i 1912 blev forstyrret af de mere lavkulturelle forlystelser, som siden Himmelbjergfesten har været et fast indslag ved de danske folkefester: ”Ejeren af Gyngen var en meget stor Mand i Nordjylland, der ejede alle de Gynger, som var i Gang paa ethvert Marked og ved enhver Folkefest mellem Aarhus og Skagen, og han havde i den Anledning faaet det historiske Navn ”Gøngehøvdingen” heftet paa sig. Denne stormægtige Mand tænkte ikke paa at holde sig den Ordre efterrettelig, som Festkomiteen og Aakjær forinden havde givet ham, at Karruseller og Gynger ikke maatte gaa under Talerne og Sangene. Til Straf for Gøngehøvdingens Løftebrud blev han selv og alle hans roterende, gyngende og larmende Apparater sidenhen forvist fra Jenle-Festerne.”Jeppe Aakjær afholdt Jenlefester fra 1910 til 1929, med undtagelse af 1919 og 1927-1928, som blev aflyst på grund af sygdom. Jenlefesterne stoppede i 1930 med Jeppe Aakjærs død, men blev genoptaget i 1980, da Aakjærselskabet blev oprettet.
Forløberen for Rebildfesten blev afholdt i forbindelse med Landsudstillingen i Aarhus i 1909. Max Henius (1859-1935) ønskede at skabe et fast, årligt samlingspunkt for dansk-amerikanere, og købte i 1910 140 tønder hede-areal (Rebild Bakker), som skulle danne ramme for festen. Pengene kom fra donationer fra dansk-amerikanere, og planen var at forære arealet til den danske stat som nationalpark, mod at man kunne benytte parken til at afholde fester på den amerikanske uafhængighedsdag den 4. juli. Den første Rebildfest fandt sted 5. august 1912 og var allerede planlagt, da Frederik 8. døde den 14. maj 1912, så det er en myte, at datoen skyldtes hofsorgen efter kongens død. 
Ved den første fest mødte 10-15.000 mennesker op, blandt andet for at hylde den nye konge, Christian 10.Med undtagelse af årene under Første og Anden Verdenskrig har Rebildfesten været afholdt hvert år siden 1914. Festerne har nydt stor opbakning i lokalområdet og var tidligere meget velbesøgt med helt op til 50.000 gæster i 1948. I tidens løb er tilslutningen dalet, og i 2018 deltog ca. 1500 deltagere.
Siden 2011 har der været afholdt folkemøde på Bornholm i Allinge i juni måned. I 2018 deltog 113.000 mennesker.
Der er fra 2013 blevet afholdt et årligt møde for nationalkonservative, der startede som Mosbjerg Folkefest ved Mossø ved Skanderborg. Mosbjerg Folkefest er sidenhen blevet afholdt flere andre steder og hedder nu Folkefesten, men har også været kendt som Folkefest For Frihed. Mødet arrangeres i samarbejde mellem de tre højrenationale foreninger For Frihed, Den Danske Forening og Grundlovsforeningen Dansk Kultur. I 2018 deltog ca. 150 mennesker, primært ældre i eller omkring pensionsalderen.
Vagn Andreasen: Alstrup Krat og Hohøj – Danmarks største gravhøj; Damsgaard Tryk, Mariager 1998
Claus Bjørn: "Bind 10: Fra reaktion til grundlov." (Gyldendal og Politikens Danmarkshistorie). København 2003
Jens Clausen: Dynæs – Ridderborg og digterbolig; Aage Hansens Boghandel, Silkeborg 1933
Steen Bo Frandsen: Opdagelsen af Jylland – Den regionale dimension i Danmarkshistorien 1814-64 Aarhus Universitetsforlag, Aarhus 1996
Johannes Fønss: Folkefester i Danmark : Minderuner Chr. Erichsens Forlag, København 1941
Erik Gøbel jr.: "Egebæksvang" (Kenno Pedersen (red.): Helsingør Kommunes Museer 1987; Helsingør 1988; ISSN 0108-0393)
P. L. Hald: "Bulbjærgfesterne" (fra Historisk Årbog for Thisted Amt 1926, s. 204-208); Thisted 1926
Hilda Holmes, Ed.: American Independence Day Celebrations Rebild Denmark 1912 – 4. july – 1962; Rebild National Park Board, Aalborg 1962
Kristian Hvidt: "Bind 11: Det folkelige gennembrud." (Gyldendal og Politikens Danmarkshistorie). København 2004
Niels Kayser Nielsen: Bonde stat og hjem. Nordisk demokrati og nationalisme – fra pietismen til 2. verdenskrig. Aarhus Universitetsforlag 2009
Olaf Peters: "Weihnachten, Ostern und Knivsbergfest – 100 Jahre "Deutsches Volksfest" af dem Knivsberg." (fra Der Knivsberg – 100 Jahre deutsche Versammlungsstätte in Nordschleswig, Jürgen Ostwald, Ed., s. 59-102). Westholsteinische Verlagsanstalt Boyens & Co., Heide 1994
Helge V. Qvistorff: En Rebild Saga; Rebild National Park Society, Skørping 1987
Torben Topsøe-Jensen: Fem mil langs Øresund. Træk af Strandvejens historie; 2. udgave; Gyldendal, København 1974; ISBN 87-00-72421-1
Jørgen Antonsen: "Den store Glædesfest i Ulkestrup 1845. Et Hundredaarsminde" (Fra Holbæk Amt 1946, s. 181-188)
Jens Peter Jensen: "De første store Folkefester i Holbæk Amt (på Vejrhøj og på Ulkestrup Mark)" (Fra Holbæk Amt 1925, s. 5-23)

Follow the Reaper er det tredje album fra det finske metalband Children of Bodom. Albummet blev udgivet i Finland i 2000 af Spinefarm Records og i resten af verden i 2001 af Nuclear Blast Records.
Albummet er det første, hvorpå bandet for alvor bevæger sig hen mod en power metal-inspireret lyd, hvilket blandt andet skyldes det nye valg af producer til albummet, og det er den udgivelse, der har fået visse anmeldere til at kalde Children of Bodom for et power metal-band – noget som bandet selv er stærkt uenigt i.Ved sin udgivelse opnåede Follow the Reaper en 3. plads på albumhitlisten, og i 2005 fik bandet en guldplade for at have solgt over 15.000 eksemplarer af Follow the Reaper i Finland.
Albummet blev Children of Bodoms første, som ikke havde Anssi Kippo som producer – alle bandets tidligere album, inklusive deres demoer fra tiden som Inearthed, var blevet produceret af Kippo i hans Astia Studios. I stedet valgte bandet Hypocrisy-forsangeren Peter Tägtgren, som Children of Bodom på det tidspunkt allerede havde turnéret med i 1998, og som var en nær ven af bandet, som producer for albummet. Bandets daværende guitarist, Alexander Kuoppala, har om skiftet af producer til albummet udtalt:
Tägtgren, som både havde stor erfaring som sanger og keyboardspiller, belærte Alexi Laiho om, hvordan han bedre kunne udnytte growls, samt spillede en stor rolle i bandets mere tydelige brug af power metal-inspirerede keyboards.
På trods af at Tägtgren officielt set var bandets producer, havde han ofte for travlt med Hypocrisy, som netop havde udgivet et nyt album, og andre projekter til at kunne deltage i produktionen, og bandmedlemmerne måtte derfor selv stå for en stor del af denne. Dog har Alexi Laiho udtalt, at Tägtgren havde så stor indflydelse på produktionen, at han fortjener at blive nævnt som producer alligevel.
Albummet findes i to forskellige mix. Da bandet ikke var tilfreds med den oprindelige mixing i Tägtgrens Abyss Studio blev miksingen overdraget til Mikko Karmila fra Finnvox Studios, som i øvrigt har mixet tre af bandets andre album. De to forskellige mix er begge udgivet: Tägtgrens oprindelige mix blev udgivet af Nuclear Blast og Mystic Production i Europa og USA, mens det efterfølgende mix blev udgivet gennem Spinefarm (Finland), Toy's Factory (Japan), FONO (Rusland) og One Music (Sydkorea). Andre kilder rapporterer dog om, at det var Spinefarm og Mystic Production, distributøren af kassettebåndsversioner af albummet i Polen, der udgav første mix, mens Nuclear Blast udgav det andet.Nogle af forskellene på de to mix er som følger:
Varigheden af Laihos skrig – nogle skrig ("Follow the Reaper", 0:37) er helt fjernet.
Klarheden i Laihos vokal blev reduceret i det andet mix for at skabe en mere "rå" lyd.
Grupperåb og omkvæd blev dæmpet på det andet mix, så de nogle steder er næsten umulige at høre.
Follow the Reaper blev godt modtaget ved sin udgivelse. Albummet har et gennemsnit mellem 9 og 10 stjerner på Ultimate Guitars brugeranmeldelser af albummet, mens All Music Guide beskrev albummet som "Black metal med genrens gladeste keyboards nogensinde, men dog stadig kompromisløst brutalt."Follow the Reaper kom direkte ind på en 3. plads på den finske hitliste i uge 44, 2000, kun kort tid efter dets udgivelse. Albummet blev liggende på hitlisten i fem uger i træk, hvor det gik fra 3. til hhv. 7., 14., 19. og 24. plads – for derefter at falde ud af hitlisten i uge 49. Albummet lå også nummer 46 på den tyske hitliste fra 5. februar til 11. februar 2001, hvorefter det i den efterfølgende uge gik ned på 91. plads – for derefter helt at falde ud af listen ugen efter. I Østrig kom albummet ind på en 38. plads på hitlisten 4. februar 2001, rykkede 11. februar ned på en 61. plads, derefter 73. plads 18. februar for endelig efterfølgende at ryge helt ud af hitlisten. I Frankrig lå albummet en uge på hitlisten på en 88. plads i januar 2001. Albummet har ifølge IFPI solgt over 26.982 plader alene i Finland, og bandet modtog i 2005 en guldplade for det – fem år efter den officielle udgivelse.
I kølvandet på Follow the Reapers udgivelse i oktober 2000 tog Children of Bodom på en kort Finlandsturné, som varede fra 26. – 31. december, med 31. december som et specielt "nytårsshow", og igen fra 26. januar – 3. februar 2001. Denne blev fulgt af en intensiv Europaturné, hvor Children of Bodom sammen med Sacred Steel var supportbands for Primal Fear på disses turné for at gøre reklame for deres nyudgivne album Nuclear Fire – denne turné varede hele resten af februar måned samt starten af marts.
I april drog bandet på en fem dage lang Follow the Reaper-turné i Sydkorea og Japan. Efteråret bød på en tredages Spanien-turné i september samt optræden på to festivaler i hhv. Polen og Italien i oktober.
I november tog Children of Bodom til Sydamerika på deres sidste pr-turné for Follow the Reaper. Turnéen blev døbt Tour of Terror – Manchete Up Your Ass – en tydelig parodi på Metallicas kendte livedemo Metal Up Your Ass. Denne turné forløb fra 16. til 25. november og gik gennem Mexico, Colombia, Chile og Brasilien.
Follow the Reaper var musikalsk set væsentlig anderledes end bandets tidligere album. Kuoppala har i et interview fortalt:
Grundet Peter Tägtgrens indflydelse på albummet er keyboards blevet fremhævet i musikken, hvilket har bidraget meget til klassificeringen af dele af bandets musik som ekstrem power metal. Samtidig forsvandt størstedelen af de neo-klassiske elementer, der havde været tydelige på Hatebreeder, selvom de dog stadig kan spores – blandt andet i sangen "Kissing the Shadows".
Laiho har i et interview udtalt, at han nogle gange følte, at sangene på albummet strukturmæssigt ikke rigtig gav nogen mening. Denne udtalelse førte til et sejlivet rygte om, at Laiho "hadede" Follow the Reaper, hvilket han senere afviste med en udtalelse om, at "Hvis jeg hadede sangene fra det album, hvorfor skulle vi så have over halvdelen af dem på vores sangliste til vores shows?"
Ligesom på Hatebreeder er begge guitarer stemt ned til standard D-stemning. Noget som Children of Bodom i øvrigt, ligesom mange andre heavy metal-bands, har gjort på næsten alle deres album.
Tekstmæssigt spænder albummet over temaer som depression ("Follow the Reaper", "Everytime I Die"), bandekrige ("Children of Decadence"), sindssyge ("Mask of Sanity"), hævngerrighed ("Taste of My Scythe"), døden ("Northern Comfort"), kærlighed ("Kissing the Shadows") og Bodom-mordene ("Bodom After Midnight") samt nogle black metal-inspirerede tekster ("Hate Me!"). Mange af teksternes 'hadske' budskab bunder i Alexi Laihos barndom, hvor han blev systematisk mobbet og overfaldet af tre jævnaldrende. De oplevelser fik det, med hans egne ord, til at "slå klik" for ham, og han begyndte at hade alt og alle og blev ligeglad med, om han levede eller døde. Samtidig begyndte han at tage stoffer og drikke jævnligt.Teksttemaerne har på dette album ikke ændret sig voldsomt siden de tidligere album, da bl.a. depression ("Towards Dead End"), sindssyge ("Touch Like Angel Of Death"), Bodom-mordene ("Lake Bodom", "Silent Night, Bodom Night") og kærlighed ("Bed of Razors") er set på Something Wild og Hatebreeder. Bandekrigstemaet er dog nyt, ligesom de sataniske undertoner i "Hate Me!" ikke tidligere er set lige så tydeligt.
Albummets omslag er designet af den canadiske kunstner Graham French og består, som alle Children of Bodom's hidtidige album, af "Roy", manden med leen, som er bandets maskot, samt af bandets logo. Det er det foreløbigt eneste omslag, som har teksten "Children of Bodom" stående nederst på coveret og ikke øverst.
Kuoppala nævnte i samme interview også, at den blå farve passer godt til budskabet om at "følge manden med leen", men at det overhovedet ikke er en opfordring til at slå sig selv ihjel, snarere at følge bandets musik.
Albummets omslag indeholder kun teksten til tre sange fra albummet, Everytime I Die, Hate Me! og Kissing the Shadows. Kuoppala har udtalt, at det er blevet en form for tradition for bandet, og at resten af teksterne alligevel er blevet udgivet på bandets officielle webside, fordi fans blev ved med at spørge efter dem.
Follow the Reaper består af ni originale Children of Bodom-sange, skrevet og komponeret af Alexi Laiho. Visse udgaver af albummet indeholder et eller flere bonusnumre.

Ved 2. verdenskrigs slutning flygtede eller udvistes hovedparten af de tyske befolkningsgrupper i områder uden for det nuværende Tysklands og Østrigs grænser. Det drejede sig især om for det første tidligere tyske områder, som blev annekteret at Polen og Sovjetunionen efter krigen – Østlige Brandenburg, Østpreussen og det meste af Pommern og Schlesien, for det andet om Tjekkoslovakiet, som blev genskabt ud fra det tidligere tjekkoslovakiske områder, som havde været besat under krigen og Sudeterlandet, som var blevet annekteret af Tyskland i 1938 og  for det tredje om de tidligere polske områder, som var blevet annekteret af Tyskland eller besat af Tyskland under krigen. For det fjerde drejede det sig om Ungarn, Rumænien, nordlige Jugoslavien (fortrinsvis i Vojvodina området) og andre stater i Central- og Østeuropa.Hovedparten af de flygtede eller fordrevne kom fra de tidligere østlige tyske provinser, som blev annekteret af Polen og Sovjetunionen efter krigen – omkring 7 millioner mennesker), og fra Tjekkoslovakiet (omkring 3 millioner ). De flygtede og fordrevne blev genbosat i de allierede besættelseszoner i Tyskland og Østrig.
Med mindst 12 millioner tyskere direkte berørt, muligvis 14 millioner eller mere, var det den største etniske tvangsforflytning i moderne historie og den største udvisning i Central- og Østeuropa (hvor i alt over 20 millioner mennesker blev fordrevet).Begivenhederne er normalt blevet karakteriseret som "befolkningsoverførsel",
eller som "etnisk udrensning".R. J. Rummel har betegnet disse begivenheder som "democid",
og nogle få går så langt som til at betegne det som folkemord.Fordrivelsen var led i den geopolitiske og etniske reorganisering i efterkrigstidens Europa og var til dels en gengældelse for at tyskerne havde indledt krigen og gennemført de efterfølgende grusomheder og etniske udrensninger i de besatte lande. De Allierede ledere Franklin D. Roosevelt, Winston Churchill og Josef Stalin var inden krigens slutning nået til grundlæggende enighed om, at Polens territorium skulle flyttes vestpå og den tilbageværende tyske befolkning udvises, og meddelte de polske og tjekkoslovakiske eksilregeringer, hvis lande begge var besat af Tyskland, at dette ville ske.Fordrivelserne foregik i tre til dels overlappende faser. Den første bestod af tyskeres spontane flugt for den Røde Hær, som foregik fra midten af 1944 til starten af 1945. Den anden fase var den uorganiserede fordrivelse af tyskere straks efter det tyske nederlag. Den tredje fase var en mere organiseret udvisning efter de Allieredes Potsdamtraktat, som redefinerede grænserne i Central- og Østeuropa og tillod "ordnede" og "humane" udvisninger af tyskere fra Polen, Tjekkoslovakiet og Ungarn. Mange tyske civile blev desuden sendt til internerings- og arbejdslejre. De største fordrivelser var afsluttet i 1950. Folketællingstal fra det år viste, at antallet af etniske tyskere, som fortsat boede i Østeuropa lå på omkring 2,6 mio., ca. 12 % af antallet før krigen. Det samlede antal døde ved fordrivelserne er stadig ukendt, og er svært at beregne på grund af det kaos, som eksisterede i krigens sidste måneder.
Før 2. verdenskrig havde Central- og Østeuropa ikke klart afgrænsede etniske grænser. I stedet var der udenfor nogle områder med etniske flertal store blandede områder og et utal af små lommer, hvor forskellige etniske grupper havde bosat sig. Indenfor disse blandede områder – herunder de store byer i Central- og Østeuropa – samarbejdede de etniske grupper i dagligdagen. Selv om det ikke altid forløb harmonisk, havde dette samarbejde foregået i hundreder af år og omfattet alle livets forhold.Med fremkomsten af nationalismen i det 1800-tallet blev borgernes etniske baggrund et betydningsfuldt spørgsmål i form af territoriale krav, staternes selvforståelse/identitet og påstande om etnisk overlegenhed. Preussen indførte princippet om etnisk baseret bosættelse i et forsøg på at sikre sin etniske integritet. Preussen var også den første moderne europæiske stat, som foreslog etnisk udrensning som en metode til løsning af "nationalitskonflikter". Det var meningen at fjerne polakker og jøder fra den forventede "polske grænsestribe" efter 1. verdenskrig og genbosætte området med tyskere.
Versaillestraktaten førte til etablering eller genetablering af en række nationalstater i Central- og Østeuropa. Før 1. verdenskrig havde de været en del af det østrigske, russiske eller tyske imperium. Selv om disse lande blev oprettet og fik navn efter deres etniske flertal var ingen af dem etnisk homogene. Der blev gjort forsøg på at ændre den etniske sammensætning, f.eks. i den genskabte polske stat ved at reducere antallet af tyskere i den Polske korridor.
Fra 1933 brugte Nazityskland de tidligere tyske bosættelsesområder som grundlag for sine territoriale krav, til at retfærdiggøre annekteringen af Østrig og annekteringen af Sudeterlandet i Münchenaftalen. En ny dimension blev tilføjet med Molotov-Ribbentrop Pagten, hvor Nazityskland og Sovjetunionen enedes om storstilede udvekslinger af befolkningsgrupper, som afveg fra de historiske etniske bosættelsesmønstre.
I stedet var genbosætningen af de baltiske tyskere i det tyskbesatte Polen sammen med den tvungne udvisning af polakker og massemordet på jøderne til formål at skabe en helt ny etnisk struktur i de besatte områder. I overensstemmelse med den racistiske "Lebensraum"-tankegang hærgede nazisterne Østeuropa under 2. verdenskrig, og indførte hidtil ukendte metoder til etnisk udrensning. Lokale metoder, såsom Pabst og Nisko planen blev med tiden afløst af de generelle metoder i Generalplan Ost og Endlösung, som var køreplaner for folkemordet på slaver og jøder. I løbet af krigen havde Nazityskland planlagt at udrydde, fordrive og tvangsflytte omkring 50 millioner personer, fortrinsvis slaver, i forbindelse med den etniske udrensning i Generalplan Ost. Som følge heraf lykkedes det nazisterne at myrde og forvise millioner af mennesker inden de blev besejret af de Allierede. De tvang også mindst 5 millioner mennesker til at arbejde i Tyskland som slavearbejdere og fjernede cirka 5,7 millioner jøder fra deres hjem for senere at udrydde dem. Etnisk tilhørsforhold blev af stor betydning for en persons skæbne. Mennesker med en forkert etnisk baggrund, såsom jøder og sigøjnere, blev bandlyst fra samfundet, udsat for grusomheder og hovedparten endte med at blive myrdet i Holocaust. Andre besejrede folkeslag rundt om i Europa blev ramt af forskellige plager. Der kan nævnes:
De millioner civile og krigsfanger, som blev tvangs- eller slavearbejdere, ofte under forfærdelige forhold i Tyskland eller Sovjetunionen.Under den tyske besættelse af Østeuropa lod mange borgere af tysk afstamning sig registrere i Deutsche Volksliste. Nogle af dem beklædte betydningsfulde poster i det nazistiske hierarki og mange deltog i nazistiske ugerninger, hvilket førte til fjendtlighed mod tyskere i almindelighed, hvilket senere blev benyttet som en retfærdiggørelse af tyskernes fordrivelse.
Ved 2. verdenskrigs udbrud forsøgte nazistpartiets organisation i udlandet (NSDAP/AO) at organisere tyske borgere i udlandet og det lykkedes den at indrullere 3-9 % af de tyske statsborgere i de amerikanske lande. Selv om de var skuffede over den lave tilslutning lykkedes det NSDAP/AO at blive opfattet som mere indflydelsesrige end de rent faktisk var gennem offentlige aktiviteter med uniformerede medlemmer. Falske beretninger i amerikanske medier bidrog til denne fejlvurdering af tyskerne i Den Nye Verden.Efter Angrebet på Pearl Harbor udarbejdede det amerikanske forbundspoliti FBI en liste med tyskere i 15 Latinamerikanske lande, som det mistænkte for undergravende virksomhed og krævede dem udleveret til USA til internering. Fra disse lande blev 4.058 tyskere udvist efterfølgende. Blandt dem var 10-15 % medlemmer af nazistpartiet, herunder nogle dusin, som rekrutterede for NSDAP/AO og 8 personer mistænkt for spionage.
Blandt dem var der 81 tyske jøder, som netop var undsluppet forfølgelsen i Nazityskland.
 Hovedparten var almindelige tyskere, som havde været bosat i disse lande i årevis. Nogle blev udvist fordi korrupte embedsmænd greb chancen for at bemægtige sig deres ejendom, eller fordi almindelige latinamerikanere var ude efter de dusører, som var udlovet af det amerikanske efterretningsvæsen. Argentina, Brasilien, Chile og Mexico deltog ikke i det amerikanske udvisningsprogram. Udover de tyskere, som blev udvist til USA, blev der etableret nationale interneringslejre for borgere fra Aksemagter i Brasilien, Colombia, Costa Rica, Cuba, Curacao, den Dominikanske republik, Mexico, Nicaragua og Venezuela foruden Panamakanalzonen. De amerikanske interneringslejre lå i Texas (Camp Crystal City, Camp Kennedy, Camp Seagoville), Florida (Camp Blanding), Oklahoma (Stringtown), North Dakota (Fort Lincoln), Tennessee (Camp Forrest) og andre steder.I USA var der i 1940 1.237.000 tyskfødte personer og 5 millioner personer hvor begge forælder var født i Tyskland samt 6 millioner personer hvor den ene forældre var født i Tyskland. Antallet og den hermed forbundne politiske og økonomiske indflydelse, som tysk-amerikanerne udgjorde at de blev sparet for at dele japansk-amerikanernes oplevelser, der blev udstødt og interneret som gruppe. I stedet blev tyskere og tysk-amerikanere fjernet fra kystområder på en individuel basis – storstilede fordrivelser fra kystområder i øst og vest blev overvejet af krigsministeriet, men ikke iværksat. I alt blev der interneret 11.507 personer af tysk herkomst under krigen, hvilket udgjorde 36,1 % af det samlede antal interneringer under det amerikanske justitsministeriums Enemy Alien Control Program. Interneringerne begyndte med tilbageholdelsen af 1.260 tyskere kort efter Pearl Harbor. Af de 254 personer som blev fjernet fra kystområder var hovedparten tyskere.
I slutningen af krigen, da dan Røde Hær var under fremrykning vestpå, var mange tyskere betænkelige over for den forestående sovjetiske besættelse. De fleste kendte til de sovjetiske repressalier overfor tyske civile. Sovjetiske soldater begik talrige voldtægter og andre forbrydelser. Nyheder om overgreb såsom Nemmersdorfmassakren, blev anvendt af den tyske propaganda.
Der blev lagt planer om at evakuere den etnisk tyske befolkning vestpå til det egentlige Tyskland fra Østeuropa og de tyske områder i øst af forskellige nazistiske myndigheder i tiden hen mod krigens slutning. I de fleste tilfælde blev gennemførelsen forsinket indtil sovjetiske og vestlige styrker havde besejret de tyske hære og var rykket ind i evakueringsområderne. Ansvaret for at efterlade millioner af etniske tyskere i disse sårbare områder indtil det var for sent kan direkte tilskrives de tiltag, som nazisterne tog imod enhver som blev mistænkt for 'defaitistiske' holdninger (som evakuering blev betragtet som) og den fanatisme som mange nazistiske embedsmænd udviste i deres gennemførelse af Hitlers ordrer om 'ingen retræte'.
Den første bølge af civile tyske flygtninge fra østområderne bestod af spontane flygtninge og organiseret evakuering, som begyndte i sommeren 1944 og fortsatte til det tidlige forår 1945. Forholdene blev kaotiske i løbet af vinteren da kilometerlange karavaner af flygtninge skubbede deres kærrer gennem sneen i et forsøg på at holde sig foran den fremrykkende Røde Hær. Fra Østersøens kyster blev mange soldater og civile evakueret med i skib under Operation Hannibal. Mellem den 23. januar og krigens slutning blev 250.000 flygtninge sat i land i det besatte Danmark.
Mellem 6 og 8,35 millioner tyskere flygtede eller blev evakueret fra områderne øst for Oder-Neisse-linjen inden den sovjetiske hær overtog kontrollen med området. Flygtningestrømme, som kom indenfor rækkevidde af de fremrykkende sovjetstyrker havde store tab, da de blev mål for lavtflyvende fly, og nogle blev kørt over af fremrykkende kampvogne. Mange flygtninge forsøgte at vende hjem da kampene sluttede. Indtil 1. juni 1945 krydsede ca. 400.000 tilbage over Oder og Neisse floderne østpå, inden de sovjetiske og polske kommunistiske myndigheder lukkede flodovergangene. Yderligere 800.000 kom ind i Schlesien fra Tjekkoslovakiet.
Mellem den 11. februar og 5. maj 1945 blev op imod 250.000 tyskere, fortrinsvis fra Østpreussen, Pommern og De baltiske lande evakueret over Østersøen til det besatte Danmark. Det skete på baggrund af en ordre udstedt af Hitler den 4. februar 1945. Formelt set betød det, at der i folkeretlig forstand var tale om ekspatrierede personer og ikke om flygtninge, og i den danske befolkning blev flygtningestrømmen anset for endnu et tysk overgreb mod Danmark. De tyske flygtninge udgjorde over 5 % af befolkningstallet i Danmark. Evakueringen omfattede fortrinsvis kvinder, gamle og børn – en tredjedel var under 15 år. I første omgang blev flygtningene indkvarteret på skoler og offentlige bygninger, som blev rekvireret til formålet.
Efter krigen blev de interneret i flere hundrede lejre over hele landet, hvoraf den største med 37.000 personer lå i Oksbøl i Vestjylland. Lejrene blev bevogtet af dansk militær. Det står ikke klart, hvorledes den militære bevogtning er blevet etableret. Regeringen rådede ikke over tropper til denne opgave ved befrielsen, så det er mest sandsynligt, at det har været tale om folk fra den danske modstandsbevægelse, der har varetaget denne opgaveSåvel den danske befolkning som flygtningene regnede med, at flygtningene skulle tilbage til Tyskland efter krigens slutning, men situationen i Tyskland var så katastrofal, at der gik en rum tid, inden de britiske myndigheder i Nordtyskland accepterede at modtage tyske flygtninge fra Danmark. Situationen for de tyske flygtninge lettede, efter at 60 danske præster tog flygtningene i forsvar i et åbent brev, og administrationen af flygtningelejrene blev sat i system, da den tidligere socialdemokratiske minister Johannes Kjærbøl overtog ledelsen af flygtningeforsorgen den 6. september 1945. Bornholm blev besat af den Røde Hær den 9. maj 1945 og cirka 3.000 flygtninge og 17.000 tyske soldater blev overført med skib fra øen til Kolberg (det nuværende Kołobrzeg i Polen) mellem den 9. maj og 1. juni 1945 af sovjethæren.I 1945 døde der 13.492 flygtninge i Danmark, heraf cirka 7.000 børn under 5 år.
Det har været fremført, at en betydelig andel af disse dødsfald skyldtes svigt fra dansk side, da danske læger og plejepersonale nægtede flygtningene medicinsk behandling.
Det er diskutabelt om dette synspunkt kan stå for en nærmere analyse. Der var læger og sygeplejersker blandt de evakuerede, og de tyske tropper i Danmark rådede over eget medicinsk personale. Thorkild Frederiksen peger på, at en del af de flygtninge, som er registreret som døde i Danmark, allerede var afgået ved døden under skibstransporten til Danmark (sult, sygdom, luftangreb). Blandt børnene var det især spædbørn, som døde, hvilket især kan tilskrives at mødrene var blevet fejl- og underernæret under graviditeten og fødte små og svagelige børn. Under evakueringen/flugten, som ofte havde varet flere måneder, havde mødrene særdeles svært ved at skaffe mad til de små, og disse døde derfor i stort tal af svækkelse umiddelbart efter ankomsten til Danmark. Derudover udgjorde ældre mennesker en overvægt hos flygtningene, hvilket også kan have haft betydning for det store antal dødsfald.
De sidste flygtninge forlod Danmark den 15. februar 1949. I Londontraktaten, som blev underskrevet den 26. februar 1953 enedes Vesttyskland og Danmark om en kompensation på 160 millioner kr. som Vesttyskland betalte til Danmark mellem 1953 og 1958 for at have huset flygtningene.
Den 2. verdenskrig sluttede i Europa med den tyske kapitulation i maj 1945. På dette tidspunkt var hele Østeuropa og en stor del af Centraleuropa under sovjetisk besættelse. Dette omfattede hovedparten af de områder i Østeuropa, som havde været bosat af tyskere, foruden den sovjetiske besættelseszone i Tyskland. De Allierede enedes om betingelserne for besættelsen, revisionen af de tyske landegrænser og fordrivelsen af etniske tyskere fra det nye polske område, og Ungarn til de allierede besættelseszoner ved Potsdamtraktaten, som blev udformet under Potsdam-konferencen mellem 17. juli og 2. august 1945. Artikel XIII i traktaten vedrører fordrivelsen og lyder: De tre regeringer anerkender, efter at have vurderet spørgsmålet fra alle synsvinkler, at overførelsen til Tyskland af tyske befolkninger, eller dele heraf, som fortsat opholder sig i Polen, Tjekkoslovakiet og Ungarn må gennemføres. De er enige om, at enhver befolkningsoverførsel skal gennemføres på en ordnet og human måde.
Aftalen opfordrede desuden for en ligelig fordeling af de overførte befolkninger mellem de amerikanske, britiske, franske og sovjetiske besættelseszoner, som udgjorde efterkrigstidens Tyskland.
Fordrivelserne, som foregik inden de Allierede enedes om de endelige betingelser i Potsdam omtales som "vilde" fordrivelser (tysk: Wilde Vertreibungen). De blev gennemført af militære og civile myndigheder i det sovjetisk besatte Polen og Tjekkoslovakiet i foråret og sommeren 1945. Potsdam-aftalen krævede, at disse lande midlertidigt skulle indstille udvisningerne på grund af de flygtningeproblemer, der var opstået inden konferencen i Potsdam.
Mens fordrivelserne fra Tjekkoslovakiet midlertidigt aftog, var dette ikke tilfældet i Polen og de tidligere tyske østområder. Sir Geoffrey Harrison, en af dem som udformede den nævnte artikel i Potsdam-aftalen, udtalte, at "formålet med denne artikel var ikke at opmuntre eller legalisere udvisningerne, men derimod at skabe et grundlag for at komme i dialog med de lande som gennemførte udvisningerne og forlange af dem, at de koordinerede overførslerne med besættelsesmagterne i Tyskland."
Efter Potsdam-konferencen gennemførtes en række udvisninger af etniske tyskere fra de sovjetisk kontrollerede lande i Østeuropa. Ejerskabet af jord og materiel i de berørte områder, som havde tilhørt Tyskland eller tyskere blev konfiskeret og enten overført til Sovjetunionen, nationaliseret eller delt ud til de lokale borgere. Af de mange tvangsforflytninger efter krigen var den største fordrivelsen af etniske tyskere fra Central- og Østeuropa fortrinsvis fra:
Tjekkoslovakiet inden for grænserne fra 1937, som blandt andet omfattede det traditionelt tysk-talende område i Sudeterbjergene i det tysk-tjekkisk-polske grænseområde (Sudeterlandet).
Området som efter krigen blev til Polen. Polens grænser blev efter krigen flyttet vest på til Oder-Neisse-linjen, som lå langt inde på tidligere tysk område.Fordrivelser og genbosættelser af andre etniske grupper foregik samtidig med fordrivelsen af tyskerne. Fra Titos Jugoslavien blev såvel etniske tyskere som italienere fordrevet. Udover de etniske tyskere fordrev Polen 482.000 af de 622.000 etniske ukrainere, som boede i Polen og genbosatte de resterende 140.000 i Operation Wisla. I Tjekkoslovakiet var det ikke kun Sudetertyskerne, som blev fordrevet. Det drejede sig også om det ungarske mindretal i Slovakiet under den såkaldte ocysta. Efterkrigstidens Litauen og Ukraine fordrev både det tyske og det polske mindretal. Det samme var tilfældet for den tilbageværende polske befolkning i Hviderusland.
Inden den tyske annektering af Sudeterlandet i 1938 havde over 20 % af den tjekkoslovakiske befolkning været etniske tyskere, hvor af mange kunne spore familiehistorien tilbage til det 12. århundrede eller tidligere. I maj 1945 var der fortsat omkring 3,5 millioner tyskere i Sudeterlandet og andre tjekkoslovakiske områder.Under den tyske besættelse af Tjekkoslovakiet, især efter nazisternes repressalier efter mordet på Reinhard Heydrich, krævede de fleste tjekkoslovakiske modstandsgrupper, at det "tyske spørgsmål" blev løst ved fordrivelse. Disse krav blev opfyldt af den tjekkoslovakiske eksilregering, som søgte allieret støtte til dette forslag fra 1943. Den endelige aftale om overførsel af det tyske mindretal blev imidlertid først indgået den 2. august 1945 under Potsdam-konferencen.
I månederne efter krigens afslutning foregik der "vilde" fordrivelser mellem maj og august 1945. Disse omfattede 700-800.000 mennesker og blev tilskyndet af polemiske taler, som blev holdt af flere tjekkoslovakiske statsmænd. Fordrivelserne blev gennemgående gennemført efter ordre fra lokale myndigheder af grupper af bevæbnede frivillige, selv om det i nogle tilfælde skete med hjælp fra hæren.Den regulære befolkningsoverførsel i overensstemmelse med Potsdam-aftalen foregik fra 25. januar 1946 og indtil oktober samme år. Det vurderes, at 1,9 mio. etniske tyskere blev fordrevet til den amerikanske zone i det der senere blev til Vesttyskland. Lidt over 1 mio. blev udvist til den sovjetiske zone, som senere blev til DDR. Omkring 250.000 etnisk tyske antifascister og etniske tyskere, som var vigtige for industrien forblev i Tjekkoslovakiet. Mandlige tyskere med tjekkoslovakiske hustruer blev fordrevet, ofte sammen med deres ægtefæller, mens etnisk tyske kvinder med tjekkoslovakiske ægtemænd fik lov at blive. Trods det blev mange personer med tyske efternavne anset for tjekker og fik lov at blive, hvilket førte til underlige situationer, såsom at den aktuelle præsident og premierminister i Tjekkiet samt den anden præsident i Slovakiet har tyske efternavne.
Vurderinger af tabene blandt de fordrevne har svinget mellem 10.000 og 250.000 mennesker alt efter kilden. I 1995 revurderede en tysk-tjekkisk kommission på basis af nyligt tilgængelige tal de tidligere estimater på 250.000 døde ned til mellem 15.000 og 30.000. Disse tal omfatter voldelige drab og selvmord, dødsfald i interneringslejre og dødsfald af naturlige årsager. Ud af disse blev adskillige tusinde dræbt under de "vilde" fordrivelser, og mange flere døde af sult og sygdom som følge af disse handlinger.
Et stort antal faglærte sudetertyske arbejdere blev tvunget til at blive, uanset om de ville eller ej. Tilsvarende i Oppeln regionen i Øvre Schlesien, hvor borgere, som hævdede at være etnisk polske fik lov til at blive. Rent faktisk havde nogle (om end ikke alle) tvivlsom nationalitet, eller anså faktisk sig selv for at være tyske. Deres status som nationalt mindretal blev anerkendt i 1955 og de fik statslige tilskud med henblik på økonomiske hjælp og uddannelse.
I modsætning til fordrivelserne fra andre lande var fordrivelserne fra Ungarn dikteret af andre lande, og indledtes den 22. december 1944, da den sovjetiske øverstkommanderende beordrede fordrivelserne. Tre procent af den tyske førkrigsbefolkning (cirka 20.000 personer) var blevet evakueret af Volksbund inden da. De tog til Østrig, men mange af dem vendte tilbage i foråret. I alt var omkring 60.000 etniske tyskere flygtet. I januar 1945 blev 32.000 etniske tyskere arresteret og sendt til Sovjetunionen som tvangsarbejdere. I nogle landsbyer blev hele den voksne befolkning sendt til arbejdslejre i Donetsområdet. Mange døde som følge af strabadser og dårlig behandling. I alt blev 100.000-170.000 ungarske tyskere transporteret til Sovjetunionen.I 1945 viste officielle ungarske tal, at der var 477.000 tysktalende i Ungarn, hvoraf 303.000 har erklæret sig af tysk nationalitet. Af tyskerne var 33 % børn under 12 år eller ældre end 60. Yderligere 51 % var kvinder.Den 29. december 1945 beordrede den kommunistiske ungarske regering udvisning af enhver, som havde erklæret sig for tysker ved folketællingen i 1941 eller havde været medlem af Volksbund, SS, eller en anden bevæbnet tysk organisation. Herefter begyndte massefordrivelserne. Landbefolkningen blev berørt i større omfang end bybefolkningen og de etniske tyskere, som havde efterspurgte kvalifikationer, såsom minearbejdere. Tyskere, som var gift med ungarere blev ikke udvist, uanset køn. De første 5.788 udviste forlod Budaörs (Wudersch) den 19. januar 1946. Omkring 180.000 tysktalende ungarere fik frataget deres statsborgerskab og alle besiddelser, og udvist til de vestlige besættelseszoner i Tyskland. Frem til juli 1948 blev yderligere 35.000 udvist til den sovjetiske besættelseszone i Tyskland. De fleste af de fordrevne blev genbosat i den sydvestlige tyske delstat Baden-Württemberg, men også i Bayern og Hessen. Anden forskning viser, at mellem 1945-50 blev 150.000 udvist til Vesttyskland, 103.000 til Østrig og ingen til Østtyskland. Under fordrivelserne kom det til talrige organiserede protestdemonstrationer fra den ungarske befolkning.Fremskaffelse af land til fordeling blandt ungarske flygtninge og borgere var en af hovedårsagerne til fordrivelsen af de etniske tyskere fra Ungarn, og den forkludrede organisation af omfordelingen førte til sociale spændinger.Ved afslutningen på fordrivelserne var der stadig ca. 200.000 tyskere tilbage i Ungarn, (Overy anfører 270.000), men kun 22.445 betegnede sig som tyske ved folketællingen i 1949. En ordre af 15. juni 1948 stoppede udvisningerne, og et regeringsdekret den 25. marts 1950 erklærede alle udvisningsordrer for ugyldige, og tillod de fordrevne at vende hjem, hvis de ville. Efter kommunismens fald blev tyske ofre for udvisning og sovjetiske tvangsarbejdslejre rehabiliteret. Post-kommunistiske love gav adgang til at fordrevne kunne få erstatning, vende tilbage og købe ejendom. Der er ingen spændinger i det ungarsk-tyske forhold vedrørende spørgsmålet om fordrivelser.
Efter 2. verdenskrig besluttede den hollandske regering at udvise de 25.000 tyskere, som boede i Holland. Tyskerne blev kaldt for 'fjendtlige personer' (hollandsk: vijandelijke onderdanen) uanset om de havde hollandske ægtefæller og børn.
Operationen begyndte den 10. september 1946 i Amsterdam, da etniske tyskere og deres familier blev arresteret i deres hjem midt om natten og fik en time til at pakke 50 kilo bagage.
De fik kun lov til at medtage 100 hollandske gylden. Resten af deres ejendom blev konfiskeret af staten. De blev ført til interneringslejre ved den tyske grænse, hvoraf den største var Mariënbosch ved Nijmegen. I alt blev omkring 3.691 tyskere (under 15 % af de i alt 25.000 tyskere i Holland) udvist.
De allierede styrker, som holdt de vestlige zoner i Tyskland besat, var modstandere af denne operation, da de frygtede, at andre nationer måske ville følge efter. De vestlige zoner var på daværende tidspunkt ikke i en tilstand, hvor de kunne modtage et stort antal fordrevne. Britiske tropper gjorde gengæld ved at udvise 100.000 etniske hollændere i Tyskland til Holland.
Operationen sluttede i 1948. Den 26. juli 1951 sluttede krigstilstanden mellem Holland og Tyskland officielt, og de etniske tyskere blev ikke længere betragtet som fjender af staten.
Igennem 1944 og i de første måneder af 1945, da den Røde Hær trængte gennem Østeuropa og de østlige tyske provinser, tog sovjetiske og allierede tropper samt til tider civilbefolkningen hævn over etniske tyskere og tyske statsborgere. Mange var allerede flygtet for den fremrykkende sovjetiske armé, opskræmt af rygterne om sovjetiske grusomheder, som i nogle tilfælde blev blæst op og udnyttet af den nazistiske propaganda, men millioner var stadig tilbage, og yderligere en million vendte tilbage så snart de militære operationer i deres hjemland ophørte. Den polske kurér Jan Karski advarede allerede i 1943 den amerikanske præsident Franklin Delano Roosevelt om muligheden for polsk gengældelse, og betegnede dem som "uundgåelige" og "en tilskyndelse til alle tyskere i Polen om at drage vestpå til det egentlige Tyskland, hvor de hører hjemme" (Karskis henvisning i 1943 til "Polen" drejede sig om Polens førkrigsgrænser). Næsten hele den mandlige tyske befolkning øst for Oder og Neisse, adskillige titusinder blev arresteret for at være "Hitlerister" af det hemmelige sovjetiske politi NKVD. Kun et mindretal var medlemmer af NSDAP.
I 1945 blev de østlige tyske provinser (hovedparten af Schlesien og Pommern, Østlige Brandenburg, og Østpreussen), foruden polske områder, som var blevet annekteret af Nazityskland (især Warthegau og Reichsgau Danzig-West Preussen)
besat af den Røde Hær og den sovjetisk styrede polske militærstyrke. De første fordrivelser blev gennemført af polske kommunistiske militærmyndigheder endnu inden Potsdam-konferencen havde underlagt den midlertidig polsk administration frem til den endelige fredstraktat, for at sikre deres senere indlemmelse i et etnisk homogent Polen som forudset af de polske kommunister: "Vi må udvise alle tyskere fordi lande bygges på nationalitet og ikke på multinationalitet." Tyskere blev defineret som enten Reichsdeutsche, dvs. personer opført i første eller anden Volksliste gruppe, og de fra tredje gruppe, som havde tysk statsborgerskab. Omkring 1,1 mio. tyske borgere af slavisk afstamning blev "godkendt" som "indfødte" polakker. Af disse blev de fleste ikke udvist, men hundredtusinder af dem valgte alligevel at emigrere til Tyskland efter 1950, heriblandt de fleste Masurer fra Østpreussen.Under Potsdam-konferencen mellem 17. juli og 2. august 1945 blev de tyske områder øst for Oder-Neisse-linjen overladt til polsk og sovjetisk administration frem til en endelig fredsaftale. Alle tyskere fik deres ejendom konfiskeret og blev taget i forvaring. Det schlesiske voivode Aleksander Zawadzki eksproprierede fratog i en vis grad tyske schlesiere deres ejendomme allerede den 26. januar 1945. Et andet dekret fra 2. marts fratog al ejendom fra tyskere øst for Oder og Neisse og et efterfølgende dekret af 6. maj erklærede at al "forladt" ejendom tilhørte den polske stat. Hertil kom, at tyskere ikke måtte eje polske penge, det eneste legale betalingsmiddel siden juli, bortset fra de, som de tjente ved det arbejde de fik tildelt. Den resterende befolkning blev i praksis frataget alle andre borgerlige rettigheder, og blev i reglen ramt af tyveri og plyndring foruden voldtægt og mord fra den polske milits og kriminelle bander, hvilket hverken blev forhindret eller retsforfulgt af den polske milits eller det polske retssystem.De fleste resterende tyskere blev efterfølgende fordrevet fra det polske førkrigsområde og den del af Tyskland øst for Oder-Neisse-linjen, som nu var kommet under polsk administration. Nogle tyskere blev anvendt som tvangsarbejdere i kommunistisk ledede lejre indtil de blev udvist, såsom de, der blev ledet af Salomon Morel og Czesław Gęborski.
Eksempler på disse omfatter arbejdslejrene Jaworzno, Potulice, Łambinowice, Zgoda m.fl. Udover disse stor lejre blev der etableret et stor antal andre til tvangsarbejde, straffearbejde, internering, ghettoer i byer og tilbageholdelsescentre, som til tider blot bestod af en lille kælder.
Tyskere, som blev anset for "uundværlige" for den polske økonomi blev holdt tilbage indtil starten af 1950'erne, men så godt som alle var væk i 1960. Tæt ved 165.000 tyskere blev ført til Sovjetunionen for at udføre tvangsarbejde, hvorved hovedparten omkom.Holdningen blandt de overlevende polske civile, hvoraf mange havde oplevet brutalitet og overgreb, som kun blev overgået af tyskernes behandling af jøder af alle nationaliteter, under den tyske besættelse, samt det forhold, at tyskerne nyligt havde fordrevet over 1 mio. polakker fra områder, de annekterede under krigen, var flertydig. Nogle deltog i plyndringer og forskellige kriminelle aktiviteter, herunder mord, vold og voldtægt. På den anden side var der mange tilfælde hvor polakker, herunder de, som var gjort til slavearbejdere af tyskerne under krigen, beskyttede tyskere, f.eks. ved at forklæde dem som polakker. Holdningen blandt de sovjetiske soldater var også flertydig. Mange deltog i overgreb, fortrinsvis mord og voldtægt, og skelnede ikke altid mellem polakker og tyskere, men behandlede dem lige dårligt. På den anden side blev nogle overrumplet af den brutale behandling af de civile tyskere, og forsøgte at beskytte dem.Thomasz Kamusella nævner estimater på 7 millioner fordrevne under de "vilde" og de "lovlige" fordrivelser fra de tidligere tyske områder i perioden 1945-48 foruden yderligere 700.000 fra det polske førkrigsområde. Overy nævner følgende omtrentlige totaltal på de som blev evakueret, flyttede eller blev fordrevet mellem 1944 og 1950: fra Østpreussen – 1,4 mio. til Vesttyskland, 609.000 til Østtyskland. Fra Vestpreussen – 230.000 til Vesttyskland, 61.000 til Østtyskland. Fra de tidligere tyske provinser øst for Oder-Neisse, herunder hovedparten af Schlesien, Pommern og Østlige Brandenburg – 3,2 millioner til Vesttyskland, 2 millioner til Østtyskland.
De etniske tyskeres flugt fra Rumænien begyndte i efteråret 1944. Tidligt i 1945 indledte sovjetiske besættelsesstyrker den tvungne udvisning af etniske tyskere. 213.000 af Rumæniens etniske tyskere endte med at blive evakueret, fordrevet eller emigrerede. Som ved alle folkevandringerne i denne periode mistede nogle livet undervejs. Af den tyske befolkning på 786.000 inden krigen var omkring 400.000 tilbage i Rumænien i 1950. Der var stadig 355.000 i 1977. I løbet af 1980'erne begyndte mange at forlade landet, og alene i 1989 forlod 160.000 Rumænien.[kilde mangler] I 2002 var antallet af etniske tyskere faldet til 60.000.
De baltiske, bessarabiske og etniske tyskere i områder som kom under sovjetisk kontrol efter Hitlers og Stalins deling af Østeuropa i Molotov-Ribbentrop-pagten i 1939 blev genbosat i Det Tredje Rige, herunder i annekterede områder såsom Warthegau under den tysk-sovjetiske befolkningsudveksling. Kun nogle få vendte tilbage, da Nazityskland invaderede Sovjetunionen i Operation Barbarossa og midlertidigt fik kontrol over disse områder. Disse tilbagevendte blev anvendt af de nazistiske besættelsesstyrker til at skabe en forbindelse mellem den tyske administration og de lokale befolkning. De som blev genbosat andetsteds kom til at dele skæbne med de andre tyskere i deres genbosættelsesområde.Efter den tyske invasion af Sovjetunionen beordrede Stalin i september 1941 en tvungen genbosættelse af etniske tyskere bosat i sovjetisk kontrollerede dele af Sovjetunionen, da de blev anset for en potentielt fjendtlig etnisk befolkningsgruppe – fortrinsvis omkring 400.000 Volgatyskere og omkring 80.000 tyskere fra Leningrad (St. Petersburg) og andre steder, – til fjerntliggende områder i Siberien, Kirgisistan og Kazakhstan, hvor de blev tvunget til at blive efter krigen. Mange døde i forbindelse med genbosættelsen. De arbejdsduelige mænd og barnløse kvinder blev indrulleret i trud arméen ("arbejdshæren") hvor de blev tvangsarbejdere.De etniske tyskere, som blev i de sovjetisk kontrollerede områder på trods af den tysk-sovjetiske befolkningsudveksling, og hvis bosættelsesområder var kommet under tysk kontrol inden de sovjetiske myndigheder kunne nå at genbosætte dem, blev hvor de var indtil 1943, hvor den Røde Hær befriede sovjetisk område, og Wehrmacht trak sig tilbage vestpå. Fra januar 1943 flyttede hovedparten af disse etniske tyskere til Warthegau eller Schlesien, hvor de skulle bosætte sig. Mellem 250.000 og 320.000 havde nået Nazityskland ved udgangen af 1944. Ved deres ankomst blev de placeret i lejre og gennemgik en "racemæssig vurdering " af de nazistiske myndigheder, som indsatte de, som blev kategoriseret som "racemæssigt værdifulde" som landarbejdere i de annekterede dele af Polen, mens de som blev kategoriseret som "Tvivlsom racemæssig værdi" blev sendt af sted for at arbejde i "Altreich" (Tyskland indenfor grænserne fra 1937). Den Røde Hær erobrede disse områder i starten af 1945, og 200.000 sovjetiske tyskere var endnu ikke blevet evakueret af de nazistiske myndigheder, som stadig var optaget af deres "racemæssige evaluering". Af Sovjetunionen blev de anset for at være sovjetborgere og blev sendt tilbage til lejre og særlige bosættelser i Sovjetunionen. 70.000-80.000 som befandt sig i den sovjetiske besættelseszone efter krigen blev behandlet på samme måde, på basis af en aftale med de Vestallierede. Dødstallet under deres tilfangetagelse og transport blev estimeret til mellem 15-30 % og mange familier blev adskilt. De særlige "tyske bosættelser" i efterkrigstidens Sovjetunion blev styret af kommissæren for indre anliggender, og indbyggerne måtte udføre tvangsarbejde indtil slutningen af 1955. På dette tidspunkt var alle de 1,5 millioner etniske tyskere i Sovjetunionen i fangenskab. De blev løsladt efter Stalins død ved et dekret om amnesti af 13. september 1955 og tiltalen om kollaboration med nazisterne blev tilbagekaldt ved dekret af 23. august 1964, dog fik ingen deres tidligere ejendom tilbage.
Forskellige situationer opstod i det nordlige Østpreussen vedrørende Königsberg (omdøbt til Kaliningrad) og det nærliggende Memelland omkring Memel (nu Klaipeda). Königsberg området i Østpreussen blev annekteret af Sovjetunionen, hvorved det blev en enklave i den Russiske Socialistiske Føderale Sovjet Republik. Memel blev indlemmet i Litauiske SSR. Mange tyskere blev evakueret fra Østpreussen og Memel området af de nazistiske myndigheder under Operation Hannibal eller flygtede i panik da den Røde Hær nærmede sig. Ved krigens slutning blev de fleste resterede tyskere hurtigt fordrevet. Etniske russere og familier af militærfolk blev bosat i området. I juni 1946 var der registreret 114.070 tyskere og 41.029 sovjetborgere med bopæl i Kaliningrad Oblast, hvortil kom et ukendt antal tyskere, som ikke var registreret, men mellem juni 1945 og 1947 blev cirka en halv million tyskere fordrevet. Mellem den 24. august og den 26. oktober 1948 forlod 21 transporter med i alt 42.094 tyskere Kaliningrad Oblast i retning af den sovjetiske besættelseszone. De sidste tyskere blev fordrevet mellem november 1949 (1.401 personer) og januar 1950 (7 personer). Tusindvis af tyske børn, kaldet Wolfskinder, var blevet efterladt uden forældre og uden omsorg eller døde ved deres forældre under den hårde vinter uden mad. Mellem 1945 og 1947 bosatte ca. 600.000 sovjetborgere sig i Kaliningradområdet.
Efter 2. verdenskrig forlod hovedparten af de omkring 500.000 tysktalende i Jugoslavien (fortrinsvis Donauschwaben) for at tage til Østrig eller Vesttyskland. Efter 1950 kunne de som følge af den amerikanske flygtningelov af 1948 også emigrere til USA. På grund af støtten fra nogle etniske tyskere til Nazityskland, f.eks. gennem militærtjeneste i 7. SS-division, blev alle etniske tyskere udsat for forfølgelse og led store personlige og økonomiske tab. Mange blev dræbt da den lokale befolkning og partisaner tog hævn for de nazistiske grusomheder, ved massevoldtægter og tilbageholdelse i koncentrationslejre. Mindst 5.800 blev skudt og de som overlevede blev indsat som tvangsarbejdere.I slutningen af 1944 transporterede Sovjetunionen 27.000-30.000 etniske tyskere, heraf 90 % kvinder til Donets-området, hvor de blev brugt som tvangsarbejdere. Man regner med, at 16 % af de fordrevne omkom.I Slovenien var den tyske befolkning ved slutningen af 1. verdenskrig koncentreret i Steiermark, nærmere bestemt i Maribor, Celje og nogle få andre byer. I 1931 udgjorde de cirka 28.000. Tallet var højere efter 1941, da det sydlige Slovenien blev besat af italienske tropper, som overførte etniske tyskere fra enklaven Kočevje til det tyskbesatte Steiermark. Da de tyske hære veg for den Røde Hær flygtede mange etniske tyskere med dem af frygt for repressalier. Den slovenske befrielsesfront fordrev hovedparten af de resterende efter at den overtog den fulde kontrol over området.Regeringen nationaliserede deres ejendomme ved en beslutning om overførsel af fjendtlig ejendom til statslig ejerskab eller statslig administration af ejendom tilhørende fraværende personer og om beslaglæggelse af ejendom, som med magt er anskaffet af besættelsesmyndigheder af 21. november 1944 af præsidentskabet af AVNOJEfter marts 1945 blev etniske tyskere placeret i såkaldte "landsbylejre".
Der var lejre for de som kunne arbejde, og de som ikke kunne. I de sidste lejre var der fortrinsvis børn og ældre, og dødeligheden lå på omkring 50 %.
Hovedparten af børnene under 14 år blev placeret i statsdrevne hjem, hvor forholdene var bedre, men hvor det tyske sprog var bandlyst. Disse børn blev senere givet til jugoslaviske familier, og ikke alle tyske forældre, som forsøgte at få deres børn tilbage i 1950'erne opnåede dette.Lejrene blev lukket i marts 1948. I alt 48,447 personer døde i lejrene. 7.199 blev skudt af partisaner og yderligere 1.994 blev ført til sovjetiske lejre.
De tyskere, som stadig blev anset for jugoslaviske borgere, var beskæftiget i industrien eller militæret, men kunne købe sig fri af jugoslavisk statsborgerskab for hvad der svarede til 3 måneders løn. I 1950 havde 150.000 begivet sig til efterkrigstidens Tyskland, yderligere 150.000 til Østrig, 10.000 til USA og 3.000 til Frankrig.I 1950 var der 82.000 etniske tyskere tilbage i Jugoslavien.
Befolkningen i den sydvesttyske by Kehl på Rhinens højre bred overfor Strasbourg flygtede og blev evakueret den 23. november 1944. Franske styrker besatte byen i marts 1945 og forhindrede indbyggerne i at vende tilbage frem til 1953.
I løbet af perioden fra 1944/1945 – 1950 var der formentlig op imod 14 millioner tyskere, som flygtede, blev evakueret eller fordrevet som følge af handlinger udført af Nazityskland, den Røde Hær, civile militser og/eller bestræbelser organiseret af regeringerne i de genetablerede lande i Østeuropa.
Rudolph Joseph Rummel opsummerede forskellige estimater i intervallet mellem 11,6 og 18 millioner og konkluderede at formentlig 15 millioner mennesker var berørt. Mellem 1944 og 1948 var mindst 12 millioner blevet fordrevet og genbosat i efterkrigens Tyskland, hovedparten (11,5 millioner) fra områder i efterkrigstidens Polen og Tjekkoslovakiet. Disse tal omfatter hverken de som blev fordrevet til Østrig eller de som efter krigen bosatte sig andre steder. Omkring 3 mio. tyskere forblev i fordrivelsesområderne, men emigrerede gradvis vestpå under Den kolde krig og senere.De områder hvorfra tyskerne flygtede eller blev fordrevet blev efterfølgende genbefolket med borgere fra de stater som området nu tilhørte, hvor af mange selv var fordrevet fra landområder længere østpå.
Den 29. oktober 1946 var der allerede 9,5 millioner flygtninge og fordrevne i besættelseszonerne i Tyskland: 3,6 millioner i den britiske zone, 3,1 millioner i den amerikanske, 2,7 millioner i den sovjetiske, 100.000 i Berlin og 60.000 i den franske zone.Disse tal voksede senere, med yderligere 2 millioner yderligere fordrevne til Vesttyskland i 1950 til i alt 7,9 millioner  (16,3 % af befolkning). Efter oprindelse bestod den vesttyske befolkning herefter af omkring 5,5 millioner fra de nu polske områder, 2 millioner fra Sudeterlandet, og resten fortrinsvis fra Sydøsteuropa, Baltikum og Rusland.
I den sovjetiske zone voksede antallet til 4,2 millioner i 1948 (24,2 % af befolkningen) og 4,4 millioner i 1950, da den sovjetiske zone var blevet omdannet til DDR.
I alt 12,3 millioner Heimatvertriebene udgjorde 18 % af befolkningen i de to tyske stater i 1950. Yderligere 500.000 fandt asyl i Østrig og andre lande. På grund af deres tilstrømning var befolkningstallet i de tyske efterkrigsområder vokset med 9,3 millioner (16 %) fra 1939 til 1950 på trods af befolkningstab under krigen.Efter krigen var området vest for den nye tyske østgrænse overfyldt med fordrevne, hvor af nogle boede i lejre, nogle ledte efter slægtninge og nogle blot var strandet. Mellem 16,5 % og 19,3 % af den samlede befolkning var flygtninge i de vestlige besættelseszoner og 24,2% i den sovjetiske besættelseszone. De fordrevne udgjorde 45 % af befolkningen i Slesvig-Holsten, 40 % i Mecklenburg-Vorpommern. Tilsvarende procenter fandt man hele vejen langs østgrænsen til Bayern, mens andelen i de vestlige områder var væsentlig lavere, især i den franske besættelseszone. Af de fordrevne, som i starten var strandet i Østtyskland, udvandrede mange til Vesttyskland, og udgjorde en uforholdsmæssig stor andel af efterkrigstidens befolkningsvandringer indenfor Tyskland (næsten 1 million ud af i alt 3 millioner mellem 1949, da Øst- og Vesttyskland blev grundlagt, og 1961, da Berlinmuren blev opført og grænsen lukket).
Vurderingerne af hvor mange der omkom ved fordrivelserne varierer meget. Der blev beregnet estimater på baggrund af befolkningstallet før og efter fordrivelserne, og ved at optælle bekræftede dødsfald. Der er en stående diskussion om validiteten i metoderne og deres resultater. Både befolkningsbalancetallene, i området 2 til 3 millioner og antallet af bekræftede dødsfald i intervallet 500.000-600.000 omtales i aktuelle diskussioner.
Et af de første forsøg på et estimere antallet af døde som følge af fordrivelserne blev udgivet i 1953 af Bruno Gleitze som forsøgte at nå frem til et estimat af de samlede civile tyske tab under 2. verdenskrig. På grund af, at præcise oplysninger om individuelle dødsfald ikke var tilgængelige var Gleitze tvunget til at bruge en "befolkningsbalancemetode" som beregner det sandsynlige antal tyskere i de relevante områder inden fordrivelsen og sammenligner det med den befolkning, som ankom i vest som fordrevne.. Gleitz vurderede, at der havde været 800.000 døde blandt "Østlige tyskere" (den befolkning som svarede til den senere betegnelse "fordrevne"), om end han undlod at tage højde for faldet i fertilitet under krigen (som afstedkom ved at hovedparten af de unge mænd var sendt til fronten). Ifølge den tyske historiker Ingo Haar overestimerede Gleitz det formentlige antal dødsfald med omkring 43%.
I 1952 blev en kommission nedsat af den vesttyske regering under Theodor Schieder. Schieder var tidligere medlem af nazistpartiet, som i 1939 gik ind for "afjødning" af områder erobret af Nazityskland som forberedelse til tysk kolonisering.
Kommissionen bestod af adskillige historikere, heriblandt Werner Conze (som også tidligere havde talt for "afjødning" af områder besat af Nazityskland), Adolf Diestelkamp, Rudolf Laun, Peter Rassow og Hans Rothfels. Kommissionen omfattede også de dengang unge historikere af "2. generation" såsom Martin Broszat og Hans-Ulrich Wehler. I 1953 fremlagde den vesttyske minister for fordrevne Hans Lukaschek en foreløbig rapport fra kommissionen for Oder-Neisse området, som angav 2,167 millioner døde ud af 12 millioner fordrevne, inklusiv 500.000 fra Wehrmacht og et tilsvarende antal ofre fra luftkrigen. Ligeledes i 1953 vurderede Gotthold Rhode tabene til at være på 3,14 millioner I 1958 nåede den vesttyske regeringskommission i sin endelige rapport frem til et tal på i alt 2.225.000 døde.Demografen Rüdiger Overmans siger, at disse tal ikke viser antallet af bekræftede dødsfald (se følgende afsnit), men i stedet de personer, som der ikke kunne gøres rede for. Ifølge Overmans er det kun muligt ved hjælp af kommissionens dokumenter at godtgøre 500.000 dødsfald, og der er ikke noget i tysk historiografi, som kan forklare de øvrige 1,5 millioner formentlige dødsfald.Rudolph Joseph Rummel undersøgte i 1998 de oplysninger som var indsamlet af talrige engelsktalende forfattere, og fandt et interval fra 528.000 til 3.724.000 døde som følge af fordrivelserne. Ved at bruge gennemsnittet af disse kilder beregnede han det samlede antal døde efter krigen til 1.863.000 Han beregnede at yderligere en million civile omkom under flugt og evakuering under krigen før fordrivelserne.
Allerede i 1953 gav den vesttyske regering ordre til at at der udover at anvendes demografiske metoder også skulle indsamles bekræftede oplysninger om individers skæbne. Frem til 1965 var den kirkelige Suchdienst (søgetjeneste) i stand til at bekræfte 470.000 dødsfald og yderligere 1.906.000 tilfælde af savnede personer. Suchdiensts undersøgelse var baseret på egen forskning og spørgeskemaer udleveret til fordrevne af disses organisationer og gemt i Heimatsortkartei, "hjemstedsregistret". Efter at det var færdiggjort blev de tyske kirkers registreringer arkiveret og ikke offentliggjort. Ifølge Ingo Haar skyldtes dette, at der var frygt for, at de var "for lave", og ville føre til "politisk uønskede konklusioner".I 1969 gav den vesttyske regering ordre til yderligere en undersøgelse, som skulle gennemføres af Bundesarchiv,. Den blev færdig i 1974 og offentliggjort i 1989. I denne rapport blev "falske positiver" fjernet fra Suchdienst rapporten og yderligere kilder vurderet, hvilket førte til et tal på 630.000 døde, inklusiv 400.000 i Oder-Neisse området.
Ud over bekræftede dødsfald medtog denne undersøgelse personer, som mentes at være døde, og udelod omkring 600.000 tyske sovjetborgere, som var blevet deporteret indenfor Sovjetunionen. Ifølge Haar kan tallene opdeles således: 120.000 døde på grund af den Røde Hærs grusomheder. Mellem 40-100.000 døde som følge af forholdene i sovjetiske og polske lejre. 200.000 som var deporteret til Sovjetunionen. 130.000 døde i Tjekkoslovakiet, hvoraf 6.000 var bekræftede og 80.000 døde i Jugoslavien. Overmans citerer undersøgelsen således: 260.000 dræbt af den Røde hær og dens allierede i Østeuropa. 160.000 døde som følge af betingelserne i deportationslejre og under transport. 205.000 tvangsarbejdere i Sovjetunionen. De andre tal er de samme som dem Haar citerer. Det tyske Bundesarchivs undersøgelse afviste også de tidligere tal fra Schieder og gav en nogenlunde bekræftelse af tallene fra de tyske kirker. Resultaterne af denne nye undersøgelse blev hemmeligholdt i 15 år for ikke at forstyrre forsoningen mellem Tyskland og Polen og blev først offentliggjort i 1989.Ifølge undersøgelsen fra Bundesarchiv døde 400.000 tyskere i det polske efterkrigsområde. Undersøgelsen selv estimerer at 200.000 døde som tvangsarbejdere i Sovjetunionen. 120.000 blev dræbt af Sovjetunionen og dens allierede og 100.000 døde under indespærring og udvisning af de resterende tyskere efter krigen.I 1994 reviderede den tyske forening for fordrevne fra Jugoslavien tallene for Jugoslavien, så de udviste et tal på 68.664 bekræftede dødsfald. I 1995 reviderede en fælles tysk-tjekkisk kommission af historikere antallet af tyske døde i Sudeterlandet ned fra Schreiders tidligere estimat på 250.000 til mellem 15.000 og 30.000 døde, dvs. med en faktor 10, baseret på Overmans tidligere arbejde.Overmans og Haar citerede disse undersøgelser af bekræftede dødsfald og sagde at de resulterer i et tal mellem 500.000 og 600.000. Begge mener, at der er brug for yderligere forskning for at afklare hvilken skæbne der overgik de yderligere 1,5 mio. civile, som er opført som savnede Overman siger imidlertid, at de 600.000 døde, som Bundesarchiv nåede frem til, er så tæt på sandheden, som man kan komme med de aktuelle data. Haar siger, at alle rimelige estimater over døde ved fordrivelserne ligger i intervallet 500.000-600.000.
Overmans undersøgte de samlede tab blandt Wehrmacht soldater under krigen, og fandt frem til at de tidligere estimater, især hen mod krigens slutning var omkring 2 millioner lavere end det faktiske dødstal som var 5,3 mio. i stedet for tidligere troet 2,938 millioner I sin bog fra 2004 viste Overmans at Wehrmachts døde fra fordrivelsesområderne udgjorde omkring 1,444 mio., og således var 334.000 højere end de 1,1 millioner, som Schieder-kommissionen, der manglede nogle af de dokumenter, som er til rådighed i dag, kendes i dag, var nået frem til. Overmans påpegede desuden, at de tallet på 2,225 millioner som blev estimeret af kommissionen ville betyde, at tabsraten blandt de fordrevne var den samme eller højere end den i Wehrmacht, hvilket han anså for usandsynligt. Udover hans undersøgelse af dødstallet for Wehrmacht sagde Overmans at forskellen mellem de 2,225 millioner savnede og de omkring 500.000 døde, som indtil videre kunne bekræftes, indeholdt personer, som aldrig havde eksisteret eller aldrig blev født (på grund af lavere fertilitet under krigen), tyske jøder, som var blevet myrdet af den tyske stat og personer, som var blevet deporteret til Sovjetunionen. Han fremførte også, at tallet på 2,225 millioner var baseret på en fejlagtig statistisk metode og ufuldstændige data, især med hensyn til antallet af fordrevne, som ankom til Østtyskland. Haar stiller generelt spørgsmålstegn ved validiteten af befolkningsbalancer.Christoph Bergner, tidligere statssekretær i Tysklands kontor for indre forhold ridsede holdningen blandt de respektive regeringsinstitutioner op i Deutschlandfunk den 29. november 2006. Bergner sagde, at tallene ikke er i modstred, og at de lavere tal på 400-600.000 fra Overmans og Haar omfatter de, som rent faktisk blev dræbt under fordrivelserne, mens estimaterne på over 2 millioner også omfatter personer, som døde af sygdom, sult, kulde og allierede luftangreb, mens de var på vej til efterkrigstidens Øst- og Vesttyskland. Præsidenten for Bund der Vertriebenen, Erika Steinbach, som støttede sig til et arbejde fra en forfatter med tilknytning til det ekstreme højre, Heinz Nawratil, som også har skrevet for Institute for Historical Review (der er blevet betegnet som "verdens førende Holocaust benægtelsesorganisation), har fremført det samme argument, og sagt at de lavere tal kun indeholder "døde i direkte følge af fordrivelser" mens de højere tal også medtager døde som følge af indirekte følger af fordrivelsen. Ingo Haar afviser imidlertid denne "misforståede fortolkning" af vurderingerne og siger, at dødsfald som følge af sygdom, sult og andre forhold allerede er medtaget i de lavere tal. Ifølge Ingo Haar har tallene været angivet for høje i årtier af politiske årsager efter krigen.Rudolph Joseph Rummel siger, at det er umuligt at beregne et præcist dødstal, fordi der er for få offentlige kilder og på grund af vanskeligheder på grund af masseflugt i slutningen af og efter krigen samt forsøg på at vende tilbage. Rummel siger, at man er nødt til at basere sig på befolkningsbalancer for at få estimater over tabene.
De som ankom var i dårlig stand – især i den hårde vinter 1945-46, hvor ankommende tog havde "døde og døende i hver vogn (andre døde var blevet kastet ud af toget undervejs)." Efter at de havde oplevet den Røde Hærs grusomheder var tyskere i fordrivelsesområderne blev udsat for barsk og straffende behandling af jugoslaviske partisaner og i efterkrigstidens Polen og Tjekkoslovakiet. Prygl, voldtægt og mord fulgte med fordrivelserne. Nogle havde oplevet massakrer, såsom Ústí (Aussig) massakren, hvor 80-100 etniske tyskere døde, eller forhold som de i den øvre schlesiske Łambinowice (Lamsdorf) lejr, hvor internerede tyskere blev udsat for sadistisk behandling og mindst 1.000 omkom. Foruden grusomhederne havde de fordrevne oplevet sult, tørst og sygdom, adskillelse fra familiemedlemmer, tab af borgerlige rettigheder og hjemegn og somme tider internering og tvangsarbejde. Mange fordrevne led derfor under traumer og bar rundt på psykologiske byrder i årevis, som især de unge og gamle ofte var ude af stand til at håndtere.Når de var nået frem, befandt de sig i et land, som var ødelagt af den krig, som Tyskland havde forårsaget. Boligmangelen varede indtil 1960'erne, hvilket sammen med andre mangler førte til sociale konflikter med den lokale befolkning. Situationen bedredes først med det vesttyske Wirtschaftswunder i 1950'erne som stort set fjernede arbejdsløsheden.Frankrig deltog ikke i Potsdam-konferencen, så det tog sig friheder ved at godkende nogle af aftalerne fra Potsdam og afvise andre. Frankrig fastholdt den holdning, at det ikke kunne bifalde fordrivelserne og derfor ikke var ansvarlig for huse og bespise de nødlidende fordrevne i sin besættelseszone. Mens den franske militærregering sørgede for de få flygtninge, som ankom før juli 1945, havde den held til at forhindre adgang til den franske zone for senere ankommende tyskere, som var fordrevet østfra.
Storbritannien og USA protesterede mod den franske militærregerings handlinger, men havde ingen muligheder for at tvinge Frankrig til at bære konsekvenserne af den fordrivelsespolitik, som var besluttet af de amerikanske, britiske og sovjetiske ledere i Potsdam. Frankrig holdt fast i at skelne klart mellem flygtninge fra krigen og fordrevne efter krigen. I december 1946 modtog franskmændene tyske flygtninge fra Danmark, hvor 250.000 tyskere rejste over Østersøen mellem februar og maj 1945 for at søge beskyttelse mod Sovjethæren. Disse var flygtninge fra de østlige dele af Tyskland, ikke fordrevne. Danskere af tysk nationalitet var ikke omfattet, og blev ikke udvist af Danmark.
Frem til sommeren 1945 havde de Allierede ikke indgået en aftale om hvordan man skulle håndtere de fordrevne. Frankrig foreslog emigration til Sydamerika og Australien og besættelse af "produktive elementer" i Frankrig, mens Sovjetunionen SMAD foreslog genbosætning af millioner af fordrevne i Mecklenburg-Vorpommern.Sovjetunionen, som tilskyndede og til dels gennemførte fordrivelserne, gjorde ikke meget for at samarbejde med de humanitære bestræbelser og tvang dermed amerikanerne og briterne til at optage de fordrevne i deres besættelseszoner. I modstrid med Potsdamaftalerne undlod de sovjetiske myndigheder at opfylde deres forpligtelse til at levere forsyninger til de fordrevne. I Potsdam var det aftalt, at 15 % af alt udstyr, som blev afmonteret i de vestlige zoner, især fra metal-, kemi- og maskinfremstillingsindustrien skulle overføres til Sovjetunionen til gengæld for fødevarer, kul, potaske, tømmer, tegl, olieprodukter m.v. De vestlige leverancer begyndte i 1946, men det viste sig at være ensidigt. De sovjetiske leverancer blev ikke til noget, selv om der var et desperat behov for at skaffe de fordrevne mad, varme og grundlæggende fornødenheder og for at forøge landbrugsproduktionen på det resterende landbrugsareal. Som følge heraf stoppede amerikanerne alle leverancer den 3. maj 1946, mens de fordrevne fra de sovjetisk styrede område blev deporteret vestpå indtil udgangen af 1947.
I den britiske og den amerikanske zone blev forsyningssituationen betydelig forværret, især i den britiske zone. På grund af dens placering ved Østersøen rummede den britiske zone allerede et stort antal flygtninge, som var ankommet med skib, og de allerede beskedne rationer måtte yderligere reduceres med en tredjedel i marts 1946. I Hamburg f.eks. var det gennemsnitlige boligareal pr. indbygger reduceret ved luftangreb fra 13,6 m² i 1939 til 8,3 m² i 1945 og det faldt yderligere til 5,4 m² ved husning af flygtninge og fordrevne. I maj 1947 organiserede fagforeningerne i Hamburg en strejke mod de små rationer og de protesterende klagede over den hurtige indslusning af fordrevne.Amerikanerne og briterne måtte importere fødevarer til deres zoner, selv om Storbritannien var økonomisk bankerot og selv var afhængig af fødevareimport efter at have kæmpet mod Nazityskland under hele krigen, og til dels alene, (i perioden efter Frankrigs fald, hvor Sovjetunionen var allieret med Tyskland). Storbritannien måtte således yderligere gældsætte sig overfor USA og USA måtte bruge ekstra penge på sin zone mens Sovjetunionen blev prist af østeuropæerne, hvoraf mange var forarmede af krigen og den tyske besættelse, og som plyndrede de fordrevne for deres bohave, ofte allerede inden de blev fordrevet. Da Sovjetunionen var den eneste af de Allierede magter, som tillod og/eller tilskyndede plyndringer og røverier i sine besættelsesområder, havnede forbryderne og de som profiterede af dem i en situation, hvor de var afhængige af fortsat sovjetisk styre i deres lande for ikke at blive frataget deres bytte og blive straffet.
Mens stadig flere fordrevne strømmede ind i efterkrigstidens Tyskland bevægede de Allierede sig i retning af en assimileringspolitik, som mentes at være den bedste måde at stabilisere Tyskland på og sikre fred i Europa ved at forhindre at der opstod en marginaliseret befolkningsgruppe. Denne politik førte til tildeling af tysk statsborgerskab til de fordrevne, som tidligere havde haft polsk, tjekkoslovakisk, ungarsk, jugoslavisk, rumænsk eller andet statsborgerskab.
Efter at Forbundsrepublikken Tyskland var blevet grundlagt, blev der den 24. august 1952 fremlagt et lovforslag, som primært havde til formål at lette de fordrevnes finansielle situation. Loven fik navnet "Lastenausgleichsgesetz," og gav delvis kompensation til og let kreditadgang for de fordrevne. Tabet af deres ejendomme var blevet vurderet til 299,6 milliarder DM (ud af et samlet ejendomstab som følge af grænseændringer og fordrivelser på 355,3 milliarder DM). Administrative organisationer blev dannet for at integrere de fordrevne i efterkrigstidens tyske samfund. Mens det stalinistiske regime i den sovjetiske besættelseszone ikke tillod de fordrevne at organisere sig, dannedes der i tidens løb en række organisationer i Vesttyskland. Den mest fremtrædende, som stadig er aktiv, er Bund der Vertriebenen.
I lande, som var besat af Nazityskland under krigen, og hvis befolkning ikke blev betegnet som undermennesker (Untermensch) af nazisterne, var der forhold mellem Wehrmacht-soldater og lokale kvinder, som i nogle tilfælde resulterede i børn. Efter den tyske tilbagetrækning blev disse kvinder og deres børn ofte dårligt behandlet. I Norge var der således planer om at udvise disse børn og deres mødre til Australien, om end planerne aldrig blev gennemført. For mange krigsbørn blev deres situation først bedre årtier efter krigen.
Under indtryk af de omfattede områders indviklede historie og de sejrende magters forskelligartede interesser er det vanskeligt at opstille en klar liste af begrundelser for fordrivelserne. Den relevante paragraf i Potsdam-aftaler er temmelig vag: "De tre regeringer
anerkender, efter at have overvejet spørgsmålet fra alle synsvinkler, at overførsel til Tyskland af de tyske befolkninger eller dele heraf, som fortsat er i Polen, Tjekkoslovakiet og Ungarn må gennemføres. De er enige om, at enhver overførsel skal gennemføres på ordentlig og human vis". De vigtigste kendte begrundelser er:
Et ønske om at skabe etnisk homogene nationer: Dette fremhæves af adskillige forfattere som kernen i motivationen bag fordrivelserne.Betragtning af en tysk minoritet som potentielt besværlig: Fra det sovjetiske synspunkt, som blev delt af de kommunistiske styrer som var indsat i det sovjetisk besatte Østeuropa blev de resterende store tyske befolkningsgrupper udenfor de tyske efterkrigsgrænser ofte set som en potentielt besværlig "femte kolonne", som på grund af sin sociale struktur ville gribe forstyrrende ind i den planlagte sovjetisering af de respektive lande. De Vestallierede så også truslen om en mulig tysk "femte kolonne" især i Polen efter den aftalte kompensation i form af tidligere tyske områder. I almindelighed håbede de Vestallierede at sikre en mere varig fred ved at fjerne de tyske mindretal, hvilket de mente kunne foregå på en human måde.En anden begrundelse var at straffe tyskerne, som nogle hævdede kollektivt var skyldige i de tyske krigsforbrydelser.Sovjetiske politiske overvejelser. Stalin så fordrivelserne som en måde at skabe modvilje mellem de sovjetiske satellitstater og deres naboer. Satellitstaterne ville derfor have behov for Sovjetisk beskyttelse. Fordrivelserne tjente derfor også adskillige politiske mål.
Etableringen af etnisk homogene stater i Central- og Østeuropa blev fremlagt som den vigtigste årsag til beslutningerne i Potsdam og tidligere allierede konferencer såvel som de heraf følgende fordrivelser. Princippet om at enhver nationalitet var bosat i hver deres egen stat gav anledning til en række fordrivelser og genbosættelser af tyskere, polakker, ukrainere og andre, som efter krigen befandt sig udenfor deres angivelige hjemlande. Udvekslingen af befolkningsgrupper mellem Grækenland og Tyrkiet i 1923 gav metoden legitimitet. Churchill omtalte operationen som en succes i en tale om de tyske fordrivelser.I betragtning af ønsket om etnisk homogene stater gav det ikke mening at trække grænser gennem regioner, som allerede var beboet af etnisk homogene tyskere uden mindretal.
Allerede den 9. september 1944 underskrev den sovjetiske leder Nikita Khrusjtjov og den polske kommunist Osobka-Morawski fra den polske befrielseskomite en traktat i Lublin om befolkningsudveksling af ukrainere og polakker, som boede på den "forkerte" side af Curzonlinjen. En stor del af de 2,1 mio. polakker, som blev fordrevet fra det sovjetisk annekterede Kresy blev genbosat i tidligere tyske områder. Tjekken Edvard Beneš beskriv i sine dekreter af 19. maj 1945 ungarere og tyskere som "upålidelige for staten" og banede vejen for konfiskationer og fordrivelser.
En af de begrundelser Stalin gav for befolkningsoverførslen af tyskere fra det tidligere tyske østterritorier var påstanden om at disse områder var en højborg for nazisterne. Hverken Stalin eller andre indflydelsesrige fortalere for dette synspunkt forlangte at de fordrevne skulle undersøges for deres politiske holdninger eller handlinger. Selv i de få tilfælde hvor det skete og det blev dokumenteret at fordrevne ikke havde været politisk aktive, havde været modstandere eller endda ofre for nazistyret, undgik de i reglen ikke fordrivelse. Den kommunistiske propaganda i Polen brugte og manipulerede hadet mod nazisterne til at intensivere fordrivelserne.Da der var tyske samfund, som boede indenfor de polske førkrigsgrænser, var der en udtalt frygt for illoyalitet fra tyskere i Øvre Schlesien og Pommern på baggrund af naziaktiviteterne under krigen.
Efter ordre fra Reichsführer-SS Heinrich Himmler gennemførte en nazistisk etnisk tysk organisation ved navn Selbstschutz henrettelser under Intelligenzaktion sammen med operationsgrupper fra tysk militær og politi, udover aktiviteter med at identificere polakker, som skulle henrettes og tilbageholde dem uretmæssigt. For polakker blev fordrivelsen af tyskere set som en måde at undgå sådanne begivenheder i fremtiden og som følge heraf foreslog den polske eksilregering en befolkningsoverførsel af tyskere allerede i 1941. Den tjekkoslovakiske eksilregering arbejdede sammen med den polske eksilregering frem mod dette mål under krigen.
Deltagerne i Potsdamkonferencen hævdede at fordrivelserne var den eneste måde at forebygge etnisk vold. Som Winston Churchill udtalte det i det Britiske Underhus i 1944, "Udvisninger er den metode som, så vidt vi indtil nu kan se, vil være den mest tilfredsstillende og varige. Der vil ikke længere være nogen blanding af befolkninger som kan afstedkommende endeløse problemer... Der vil blive lavet en klar rydning. Jeg er ikke bekymret for udsigten til udredning af befolkninger, eller af disse store overførsler, som er lettere at gennemføre i dag end nogensinde før".
Ud fra dette synspunkt opfyldte politikken sine mål: Grænserne fra 1945 er stabile og etniske konflikter er af marginalt omfang.
Uddrivelserne blev også drevet af et ønske om hævn som følge af den brutale måde de tyske besættere havde behandlet ikke-tyske civile i de besatte områder under krigen. Fordrivelserne var således begrundet i den modvilje som skyldtes de tyske besætteres krigsforbrydelser, grusomheder, brutalitet og uciviliserede styre. Den tjekkoslovakiske præsident Eduard Benes begrundede fordrivelserne i nationalkongressen den 28. oktober 1945 med at sige, at hovedparten af tyskerne havde handlet i fuld overensstemmelse med Hitler. Han betegnede alle tyskere som skyldige for den tyske stats handlinger ved en mindehøjtidelighed for Lidice massakren. I Polen og Tjekkoslovakiet appellerede aviser, flyveblade og politikere fra hele det efter den kommunistiske magtovertagelse indskrænkede politiske spektrum, om gengæld for de tyske handlinger under krigen.
Den tyske befolkningsgruppes ansvar for krigsforbrydelserne, der blev begået i dens navn, blev også fremdraget af polske militærledere i slutningen og efter krigen. Karol Świerczewski, lederen af 2. polske armé, gav sine tropper besked på at "behandle tyskerne, som de behandlede os, så de flygter af sig selv, og takker Gud at de reddede livet". I Polen, som havde mistet seks millioner indbyggere, heriblandt eliten og næsten hele den jødiske befolkningsgruppe under Holocaust og lebensraum konceptet, blev de fleste tyskere anset for nazi-sympatisører, som nu endelig kunne kollektivt straffes for deres tidligere gerninger.De Allieredes Nürnberg proces behandlede kun individer. Ved retssagerne blev mange top-nazister anklaget og dømt for forbrydelser mod menneskeheden og en række krigsforbrydelser.
Stalin, som tidligere havde givet ordre til en række befolkningsflytninger indenfor Sovjetunionen var en stærk tilhænger af fordrivelserne, som var til Sovjetunionens fordel på flere måder. Satellitstaterne ville nu føle behov for at blive beskyttet af Sovjetunionen mod Tysklands vrede over fordrivelserne. De fordrevnes efterladte aktiver i Polen og Tjekkoslovakiet blev med succes anvendt til at belønne samarbejde med de nye regeringer og støtten til kommunisterne var især stærk i områder, som havde oplevet store fordrivelser. Bosættere i disse områder hilste de muligheder velkommen, som bestod af frugtbart land og tomme huse og erhvervsbygninger, hvilket styrkede deres loyalitet.
Fordrivelserne forårsagede store sociale forandringer i de modtagende områder, som fik til opgave at skaffe husly og beskæftigelse til millioner af flygtninge. Vesttyskland etablerede et ministerium, som skulle tage sig af problemet og adskillige love dannede et juridisk grundlag. De fordrevne dannede adskillige organisationer, hvoraf nogle forlangte erstatninger. Deres klagepunkter, som fortsat er kontroversielle, blev indarbejdet i
den offentlige debat. I løbet af 1945 udtrykte den britiske presse bekymring over flygtningenes situation, og dette blev fulgt op af en begrænset diskussion af emnet udenfor Vesttyskland under Den kolde krig. Østtyskland søgte at undgå at lægge sig ud med Sovjetunionen og sine naboer. De polske og tjekkoslovakiske regeringer betegnede fordrivelserne som "en retfærdig straf for naziforbrydelser." Vestlige analyser havde tilbøjelighed til at se Sovjetunionen og dens satellitstater som en enhed, og så bort fra de nationale uenigheder, der havde været inden Den kolde krig. Sovjetunionens opløsning og Tysklands genforening åbnede døren for en fornyet gennemgang af fordrivelserne i såvel forsker som politikerkredse. En faktor i den aktuelle natur af diskussionen er den høje andel af den tyske befolkning, som består af fordrevne og deres efterkommere – vurderet til omkring 20 % i 2000.
Den internationale retstilstand vedrørende befolkningsflytninger undergik en betydelig udvikling i løbet af det 20. århundrede. Før 2. verdenskrig var en række befolkningsflytninger resultat af bilaterale traktater og havde støtte fra internationale fora såsom Folkeforbundet. Tendensen skiftede da man i forbindelse med Nürnberg-processen erklærede at tvungen deportation af civilbefolkninger både var en krigsforbrydelse og en forbrydelse mod menneskeheden, og denne holdning blev gradvis accepteret og udvidet igennem resten af århundredet. Bag denne ændring lå en trend i retning af at tildele individet rettigheder, og dermed begrænse nationalstaternes ret til at udstede ordrer, som påførte dem skade. I det dengang nye charter for de Forenede Nationer hed det, at Sikkerhedsrådet ikke kunne gribe ind i tiltag imod de "fjendtlige stater" i 2. Verdenskrig, som blev defineret som fjender af de som havde underskrevet FN's charter under 2. verdenskrig. I charteret hed det også, at det ikke forbød handlinger overfor sådanne fjender "gennemført eller autoriseret som følge af den krig af de ansvarlige regeringer". FN pagten forhindrede således ikke handlinger mod Aksemagterne efter krigen. Denne påstand udfordres imidlertid af den amerikanske professor i international ret Alfred de Zayas. skriver ICRCs juridiske rådgiver Jean-Marie Henckaerts, at de fordrivelser som blev gennemført af de Allierede i 2. verdenskrig var årsagen til at spørgsmålet om fordrivelser hverken blev behandlet af de Allierede i FN's menneskerettighedserklæring i 1948, eller i Den Europæiske Menneskerettighedskonvention i 1950, og skriver, at "det kan kaldes 'en tragisk anormalitet'" at mens deportationer blev forbudt i Nürnberg blev de af de samme magter anvendt som et "tiltag i fredstid". Det var først i 1955, at Den europæiske konvention om etableringsret regulerede udvisninger, om end kun i forhold til individer fra de stater som underskrev konventionen. Den første internationale traktat, som fordømte massedeportationer var et dokument udsendt af Europarådet den 16. september 1963 med titlen: Protocol No 4 to the Convention for the Protection of Human Rights and Fundamental Freedoms Securing Certain Rights and Freedoms Other than Those Already Included in the Convention and in the First Protocol, hvor der i artikel 4 står: "collective expulsion of aliens is prohibited" (kollektiv udvisning af individer er forbudt). Denne protokol trådte i kraft den 2. maj 1968 og var i 1995 ratificeret af 19 lande.Der er i dag ikke megen debat om den generelle juridiske status af ufrivillige befolknings overflytninger: Hvor befolkningsoverflytninger tidligere var en accepteret måde at håndtere etniske konflikter på, anses befolkningsoverflytninger i dag for at være overtrædelser af international ret. . Juridisk skelnes der ikke mellem envejs og tovejs udvekslinger, da det enkelte menneskes rettigheder betragtes uafhængigt af andres.
Selv om underskriverne af Potsdam-aftalen og de udvisende lande kan havde anset fordrivelserne for at være tilladt ifølge international ret på daværende tidspunkter er der historikere og forskere i international ret og menneskerettigheder, som hævder at fordrivelserne af tyskere fra Central- og Østeuropa bør anses for tilfælde af etnisk udrensning, og således en overtrædelse af menneskerettighederne. F.eks. hævder Timothy V. Waters i "On the Legal Construction of Ethnic Cleansing" at hvis tilsvarende omstændigheder opstår i fremtiden vil fortilfældet med Udvisning af tyskere uden juridisk appelmulighed også tillade etnisk udrensning i fremtiden af andre befolkninger i forhold til international ret. I 1970'erne og 1980'erne udgav en advokat og historiker fra Harvard, Alfred de Zayas "Nemesis at Potsdam" og "A Terrible Revenge", som begge blev bestsellers i Tyskland. De Zayas skriver at fordrivelserne var krigsforbrydelser og forbrydelser mod menneskeheden indenfor rammerne af international ret på daværende tidspunkt og skriver: "...de eneste brugbare principper var Haager Landkrigsreglementet (1899 og 1907, især Haager reglementets artikel 42-56, som begrænsede besættelsesmagters rettigheder – og naturligvis har besættelsesmagter ikke ret til at udvide befolkningerne – så der var tale om en klar overtrædelse af Haager reglementet." Han hævdede også, at de var i strid med Nürnberg-principperne. I november 2000 blev der afholdt en stor konference om etnisk udrensning i det 20. århundrede på Duquesne University, foruden udgivelse af bog med deltagernes konklusioner.Talrige menneskeretseksperter har hævnet at alle ofre fortjener medfølelse, og at det er uacceptabelt at diskriminere mellem ofre eller bruge principper om kollektiv skyld mod civilbefolkninger. Den første FN menneskerets højkommissær, Dr. Jose Ayala Lasso (Ecuador) støttede etablering af et Center mod fordrivelser i Berlin Ayala Lasso anerkendte de tyske fordrevne som ofre for grove menneskeretsovertrædelser. Professor de Zayas, et medlem af deb rådgivende forsamling for Center mod fordrivelser (Stiftung Zentrum gegen Vertreibungen), understøtter fuldt ud at de fordrevnes organisationer deltager i centrets arbejde.
I 1990 bad den tjekkoslovakiske præsident Vaclav Havel om tilgivelse på sit lands vegne, og brugte betegnelsen Udvisning frem for overflytning. Den offentlige opbakning til Havels holdning var begrænset. Ved en opinionsundersøgelse i 1996 udtalte 86% af tjekkerne, at de ikke gik ind for en sådan undskyldning. Spørgsmålet om fordrivelser dukkede op i 2002 under Tjekkiets ansøgning om optagelse i EU, da Beneš-dekreterne i formelt var trukket tilbage.Der skal etableres et center mod fordrivelser i Berlin af den tyske regering, efter initiativ fra og med aktiv deltagelse af det tyske Bund der Vertriebene. Centrets etablering er blevet kritiseret i Polen. Det mødte kraftig modstand fra den polske regering og præsident Lech Kaczyński. Den nuværende polske premierminister Donald Tusk, begrænsede sig til at anbefale, at Tyskland vælger en neutral holdning til museet. Ifølge den polske holdning søger centret at tegne et billede af den tyske befolkning som ofre for 2. Verdenskrig. Mange i Polen hævder, at der ikke findes nogen parallel til hvorledes jøder, polakker og mange andre led under de tyske nazister.I oktober 2009 udtalte den tjekkiske præsident Václav Klaus, at Tjekkiet vil kræve en undtagelse fra det europæiske charter om grundlæggende rettigheder, for at sikre at efterkommere af tyske fordrevne ikke kunne lægge sag an mod Tjekkiet.
Baziur, Grzegorz. Armia Czerwona na Pomorzu Gdańskim 1945-1947 [Red Army Gdańsk Pomerania 1945-1947], Warszawa: Instytut Pamięci Narodowej, 2003. ISBN 83-89078-19-8
Beneš, Z., D. Jančík et al. Facing History: The Evolution of Czech and German Relations in the Czech Provinces, 1848-1948, Prague: Gallery. ISBN 80-86010-60-0
German statistics (Statistiske og grafiske data, som illustrerer de tyske befolkningsbevægelser efter 2. verdenskrig. Udgivet i 1966 af det vesttyske ministerium for flygtninge og fordrevne)
Grau, Karl F. Silesian Inferno, War Crimes of the Red Army on its March into Silesia in 1945 , Valley Forge, PA: The Landpost Press, 1992. ISBN 1-880881-09-8
Jankowiak, Stanisław. Wysiedlenie i emigracja ludności niemieckiej w polityce władz polskich w latach 1945-1970 [Udvisning og emigration af den tysk befolkning i de polske myndigheders politik 1945-1970], Warszawa: Instytut Pamięci Narodowej, 2005. ISBN 83-89078-80-5
Naimark, Norman M. The Russians in Germany: A History of the Soviet Zone of Occupation, 1945-1949, Harvard University Press, 1995. ISBN 0-674-78405-7
Overy, Richard. The Penguin Historical Atlas of the Third Reich, Penguin Books, London, 1996. ISBN 0-14-051330-2. Især p. 111.
Podlasek, Maria. Wypędzenie Niemców z terenów na wschód od Odry i Nysy Łużyckiej, Warszawa: Wydawnictwo Polsko-Niemieckie, 1995. ISBN 83-86653-00-0
Prauser, Steffen and Arfon Rees (eds.). The Expulsion of 'German' Communities from Eastern Europe at the end of the Second World War, (EUI Working Paper HEC No. 2004/1) Florense: European University Institute.
Reichling, Gerhard. Die deutschen Vertriebenen in Zahlen, 1986. ISBN 3-88557-046-7
February 1947&documentid=24&studycollectionid=mp&pagenumber=1 Report on Agricultural and Food Requirements of Germany, 1947. (Giver statistiske oplysninger om befolkningsoverførsler)
Zybura, Marek. Niemcy w Polsce [Tyskere i Polen], Wrocław: Wydawnictwo Dolnośląskie, 2004. ISBN 83-7384-171-7
Thomas Urban: Tabet - fordrivelsen af tyskere og polakker i det 20. århundrede. Oversat af Jens Ellekær. Slagelse: Ellekær, 2012; ISBN 978-87-92173-14-0
Artico, Davide. Terre Riconquistate: Degermanizzazione e polonizzazione della Bassa Slesia dopo la II Guerra Mondiale, Alessandria: Edizioni dell'Orso, 2006. ISBN 88-7694-886-4
Bacque, James. Crimes and Mercies: The Fate of German Civilians under Allied Occupation 1944-1950, London: 1997. ISBN 0-316-64070-0
Balfour, Michael and John Mair. Four-Power Control in Germany and Austria 1945-1946, Oxford University Press, 1956.
Barnouw, Dagmar. The War in the Empty Air. Indiana University Press, 2005. ISBN 0-253-34651-7.
Baziur, Grzegorz. Armia Czerwona na Pomorzu Gdańskim 1945-1947 Warszawa: IPN, 2003. ISBN 83-89078-19-8
Botting, Douglas The Aftermath: Europe, Virginia: Time-Life Books, 1983. ISBN 0-8094-3411-3
Davies, Norman. God's Playground, 2 vols., New York: Columbia Univ. Press, 1982. ISBN 0-231-05353-3 and ISBN 0-231-05351-7.
de Zayas, Alfred M. A Terrible Revenge: The Ethnic Cleansing of the East European Germans, 1944-1950, 1994. ISBN 0-312-12159-8; rev. ed. New York: Palgrave/Macmillan, 2006. ISBN 978-1-4039-7308-5, ISBN 1-4039-7308-3
de Zayas, Alfred M. Nemesis at Potsdam: The Anglo-Americans & the Expulsion of the Germans, London: Routledge, 1977; rev. ed. University of Nebraska Press, 1989. ISBN 0-89725-360-4, revised ed. Picton Press, Rockland Maine 2003, ISBN 0-89725-360-4.
Giertych, Jedrzej. Poland and Germany: a reply to congressman B. Carrol Reece of Tennessee, London: Jedrzej Giertych, 1958. Eur**E*917**(128126711T)
Jankowiak, Stanisław Wysiedlenie i emigracja ludności niemieckiej w polityce władz polskich w latach 1945-1970, Instytut Pamięci Narodowej, Warszawa, 2005. ISBN 83-89078-80-5
Gruesome Harvest by Ralph Franklin Keeling, Institute of American Economics, 1947. ISBN 1-59364-008-0 (genudgivelse 2004)
Keesing's Research Report, Germany and Eastern Europe since 1945, New York: 1973.
Koslowski, Peter: "Unerlaubte Gegenaggression. Die Vertreibung der Deutschen aus Ostmitteleuropa als naturrechtliches und als pragmatisches Problem," Frankfurter Allgemeine Zeitung Nr. 211, 11 September 2000, pp. 10-11.
Lieberman, Benjamin. Terrible Fate: Ethnic Cleansing in the Making of Modern Europe, 2006. ISBN 1-56663-646-9; ISBN 978-1-56663-646-9.
Łossowski, Piotr and Bronius Makauskas. Kraje bałtyckie w latach przełomu 1934-1944, Warszawa: Instytut Historii PAN; Fundacja Pogranicze, 2005. ISBN 83-88909-42-8
MacDonogh, Giles. "After the Reich: The Brutal History of the Allied Occupation.", 2007, ISBN 978-0-465-00337-2; ISBN 0-465-00337-0.
Naimark, Norman. Flammender Hass: Ethnische Säuberungen im 20. Jahrhundert, (2004).English Language version: Fires of Hatred: Ethnic Cleansing in Twentieth-Century Europe, Harvard Univ Press, 2001.
Neary, Brigitte U. and Holle Schneider-Ricks. Voices of Loss and Courage: German Women Recount Their Expulsion from East Central Europe, 1944-1950, Rockport: Picton Press, 2002. ISBN 0-89725-435-X
Neary, Brigitte U. Frauen und Vertreibung: Zeitzueginnen berichten." Graz, Austria: Ares Verlag, 2008. ISBN 978-3-902475-58-9.
Nitschke, Bernardetta Wysiedlenie ludności niemieckiej z Polski w latach 1945-1949, Zielona Góra, 1999.
Owen, Luisa Lang and Charles M. Barber. Casualty of War: A Childhood Remembered (Eastern European Studies, 18), Texas A&M University Press. ISBN 1-58544-212-7
Schieder, Theodor (ed.). Documents on the Expulsion of the Germans from Eastern & Central Europe, Bonn: Federal Ministry for Expellees, Refugees, & War Victims, (Datoer kan vedrøre året for engelsk oversættelse frem for oprindelig udgivelse):
vol.1: The Expulsion of the German Population from the Territories East of the Oder-Neisse Line (1959).
vol.2/3: The Expulsion of the German Population from Hungary and Rumania (1961).
Surminski, A. (ed.). Flucht und Vertreibung: Europa zwischen 1939 u. 1948, 2004.
Truman, Harry S. Memoirs – 1945: Year of Decisions, Time Inc.: 1955; genoptryk New York: 1995. ISBN 0-8317-1578-2
Truman, Harry S. Memoirs – 1946-52: Years of Trial & Hope, Time Inc.: 1955; genoptryk New York: 1996. ISBN 0-8317-7319-7
Vardy, Steven Bela and T. Hunt Tooley (eds.). Ethnic Cleansing in Twentieth Century Europe, ISBN 0-88033-995-0 (Dette bind er resultatet af konferencen om etnisk udrensning i det 20. århundredes Europa afholdt på Duquesne University i november 2000.)
von Krockow, Christian. Hour of the Women, Stuttgart: 1988; New York: 1991; London: 1992. ISBN 0-571-14320-2
Whiting, Charles. The Home Front: Germany, Virginia: Time-Life Books, 1982. ISBN 0-8094-3419-9.
Børn som mistede deres forældre ved fordrivelserne fra det historiske Østtyskland søger efter deres forældre. Video vidneudsagn.
Etnisk udrensning efter 2. verdenskrig i Tjekkoslovakiet: Benes-dekreterne 1945-1948 Tilgængelig som MS Word for Windows fil.
Várdy, Steven Béla and Tooly, T. Hunt: Ethnic Cleansing in Twentieth-Century Europe Tilgængelig som MS Word for Windows fil (3.4 MB)
THE EXPULSION: A crime against humanity, By Dr. Alfred de Zayas En gengivelse af en del af en forelæsning om fordrivelserne afholdt i Pittsburgh i 1988.
Timothy V. Waters, On the Legal Construction of Ethnic Cleansing, Paper 951, 2006, University of Mississippi School of Law (PDF)
Interest of the United States in the transfer of German populations from Poland, Czechoslovakia, Hungary, Rumania, and Austria, Foreign relations of the United States: diplomatic papers, Volume II (1945) pp. 1227–1327 (NOTE: Side 1227 begynder med et tjekkoslovakisk dokument dateret 23. november 1944, adskillige måneder inden Tjekkoslovakiet blev "befriet" af den sovjetiske hær.) (Main URL)
Frontiers and areas of administration Foreign relations of the United States (the Potsdam Conference), Volume I (1945)LA-ikon
Forfalskning af kunst omfatter produktion og salg af kunstværker, der forfalskes og/eller tilskrives andre, som regel mere berømte kunstnere. Ligeledes er det svindel med kunst, hvis en ekspert i forbindelse med en handel skjuler for en sælger, at et kunstværk er udført af en kendt kunstner for at kunne anskaffe det billigt. Kunstforfalskninger kan økonomisk være yderst lukrative, men moderne daterings- og analyseteknikker har gjort identifikationen af forfalsket kunst meget enklere end tidligere. Et værk behøver ikke at være sjældent eller dyrt for at kunne katalogiseres som ægte. Det skal blot være korrekt beskrevet og dateret.
Forfalskning af kunstværker har været kendt i mere end to tusinde år. Romerske billedhuggere fremstillede kopier af græske skulpturer. I den klassiske periode blev kunst generelt skabt som historisk reference, religiøs inspiration eller simpelthen æstetisk nydelse. 
I løbet af renæssancen antog mange malere lærlinge, der studerede maleriteknikker ved at kopiere mesterens værker og stil. Som betaling for uddannelsen måtte mesteren sælge disse værker. Denne praksis blev generelt betragtet som en hyldest, ikke en forfalskning, selv om nogle af disse kopier senere fejlagtigt er blevet tilskrevet mesteren. Også fra Leonardo da Vincis værksted er der eksempler på sådanne "gråzoner", og internationale eksperter debatterer livligt, i hvilket omfang, hans værker er bearbejdet af lærlingene. I 2017 blev maleriet Salvatore Mundi solgt på auktion som en da Vinci til rekordprisen 2,8 milliarder kroner (405,3 mio. USD). Den antages at være i Mohammed bin-Salmans varetægt, men er ikke offentligt tilgængelig. Kunstkritikeren Carmen Bambach tilskriver imidlertid maleriet da Vincis elev, Giovanni Antonio Boltraffio.Efter renæssancen skabte middelklassens stigende velstand en øget efterspørgsel efter kunst. I slutningen af 1400-tallet blev romerske statuer populære i Italien, befolkningens interesse for antikviteter blev mere intens, og dette resulterede i en kraftig stigning i værdien af disse objekter. Denne vækst udvides snart til at omfatte samtidige og nylig afdøde kunstnere. Kunst var blevet en kommerciel vare, og værdien af kunstværket kom hurtigt til at afhænge af kunstnerens identitet. For at identificere deres værker begyndte malerne at sætte mærkater på dem. Herfra udvikledes den praksis at underskrive værket med signatur. Da efterspørgslen efter visse kunstneres værker begyndte at overstige udbuddet, begyndte falske mærkater og underskrifter at florere på markedet.I løbet af 1500-tallet tilføjede kunstnere, der imiterede Albrecht Dürers stil, dennes signatur til deres egne værker for at øge værdien af disse. I sin gravering af Jomfru Maria tilføjede Dürer derfor indskriften "Vær forbandet, røvere og efterlignere af andres arbejde og talent". Selv meget berømte kunstnere har udført forfalskninger. I 1496 skabte Michelangelo en sovende Cupidfigur og behandlede den med sur jord for at få den til at virke ældre. Han solgte den til en forhandler, Baldassare del Milanese, som solgte den videre til kardinal Riario fra San Giorgio. Denne opdagede senere bedrageriet og krævede pengene tilbage. Men Michelangelo fik alligevel lov til at beholde sin andel.
I 1878 begik ansatte ved Kunstakademiet i København forfalskninger af årstallene på nogle malerier, som man ønskede udstillet på verdensudstillingen i 1878 i Paris. Der måtte kun udstilles malerier, som var malet efter 1866, men forfalskerne ønskede at udstille guldalderkunst, og ændrede derfor nogle årstal på blandt andet Egetræer fra Nordskoven ved Jægerspris af P. C. Skovgaard, som er malet i 1843.Kunstmarkedet i det 20. århundrede har tilgodeset kunstnere som Salvador Dalí, Pablo Picasso, Klee og Matisse, og værker af disse kunstnere har ofte været mål for forfalskning. Disse forfalskninger sælges typisk til kunstgallerier og auktionshuse, der appellerer til private samlere af kunst og antikviteter. Under de tyske styrkers besættelse af Frankrig under Anden Verdenskrig, var det maleri, der hentede den højeste pris hos Drouot, det mest fremtrædende franske auktionshus, en falsk Cézanne.
Der er i det væsentlige tre typer af forfalskning af og svindel med kunst. Den person, der rent faktisk skaber det forfalskede værk, den person, der opdager et værk og forsøger at afhænde som et andet værk for at øge værdien, og den, der opdager at et værk er en forfalskning, men sælger det som et originalt værk.Kopier, reproduktioner og pastier er ofte legitime værker, og sondringen mellem en legitim reproduktion og bevidst forfalskning er derfor ikke helt klar. For eksempel brugte Guy Hain originale forme til at gengive flere af Auguste Rodins skulpturer. Men da Hain derefter underskrev reproduktionerne med navnet på Rodins oprindelige støberi, blev værkerne bevidste forfalskninger.
En kunstforfalsker skal i det mindste have visse færdigheder i den kunstart, han forsøger at efterligne. Mange falsknere har engang været produktive kunstnere, der uden held søgte succes, for til sidst at ty til forfalskning. Nogle gange lånes eller stjæles et originalt værk fra ejeren for at udføre en kopi. Svindleren returnerer derefter kopien til ejeren og beholder originalen. I 1799 blev et selvportræt af Albrecht Dürer, der havde hængt i Nürnberg Rådhus siden 1500-tallet, udlånt til Abraham Wolfgang Küfner. Maleren lavede en kopi af originalen og returnerede kopien i stedet for originalen. Forfalskningen blev opdaget i 1805, da originalen kom på auktion og blev indkøbt til den kongelige samling.
Nogle svindlere har senere solgt deres kopier som kopier , og nogle har faktisk fået tilstrækkelig omtale til at blive berømte som kopister. Elmyr de Hory, der er portrætteret i filmen F for Fake regisseret af Orson Welles, malede en række kopier. Nogle af disse er blevet så værdifulde, at de forfalskede de Horys sælges åbent på kunstmarkedet til priser, der er på niveau med originalværkernes.En ejendommelig sag omhandlede kunstneren Han van Meegeren, der blev berømt for at skabe "den fineste Vermeer nogensinde" og udstille den otte år senere i 1945. Hans egne værker blev også værdifulde, hvilket fik andre falsknere til at skabe værker i hans navn. En af disse var hans søn Jacques van Meegeren, der var i den enestående position at kunne udstede certifikater om, at et bestemt kunstværk, han tilbød, "blev skabt af hans far, Han van Meegeren".Svindlerne kopierer normalt værker af afdøde kunstnere, men et lille antal efterligner levende kunstnere. I maj 2004 opdagede den norske maler Kjell Nupen, at Kristianstad galleriet solgte uautoriserede, underskrevne kopier af hans værker.
Den amerikanske kunstforfalsker Ken Perenyi offentliggjorde sine memoirer i 2012, hvor han detaljeret omtaler tusindvis af autentisk udseende falsknerier af værker, som tilskrives mestre som James Buttersworth, Martin Johnson Heade og Charles Bird King. Han solgte sine forfalskninger til berømte auktionshuse som Christie's og Sotheby's og til velhavende private samlere.
Det er blevet fremhævet i medierne, at kunsthandlere og auktionshuse har været alt for hurtige til at acceptere forfalskninger som ægte og sætte dem hurtigt til salg for at opnå en fortjeneste. Hvis en forhandler finder ud af, at arbejdet er en forfalskning, bør han principielt ikke returnere det til sin tidligere ejer, hvilket giver svindleren mulighed for at sælge det andetsteds. I stedet bør en kender af den angivelige kunstner tilkaldes for at foretage en grundig analyse af værket.Nogle svindlere har skabt falske dokumenter for at skabe indtryk af, at et værk er ægte. Den britiske kunsthandler John Drewe producerede falske dokumenter for herkomst til værker, udført af hans partner John Myatt, ligesom han indsatte billeder af forfalskninger i arkiverne hos fremtrædende kunstinstitutioner. I 2016 erklærede Eric Spoutz sig skyldig i salget af hundredvis af falskregistrerede kunstværker til amerikanske samlere. Spoutz blev idømt 41 måneder i føderalt fængsel og fradømt $ 1,45 mio., han havde tjent på handelen med disse værker samt at betale $ 154,100 i bøde.Eksperter og institutioner kan også være tilbageholdende med at indrømme deres egne fejltagelser. Kunsthistorikeren Thomas Hoving vurderer, at forskellige former for forfalsket kunst udgør op til 40% af kunstmarkedet selv om andre eksperter finder dette skøn absurd højt.Også i Danmark har der været flere sager, hvor eksperter har været uenige om ægtheden af et værk, der var sat til salg på auktion.
I en række artikler har et dansk kunstmagasin påstået, at seks sager om mulig kunstsvindel er blevet fejlbedømt eller afvist af domstolene.En meget omtalt sag om mulig kunstsvindel begyndte i 1999 da auktionshuset Crafoord, Nellemann & Thomsen i 1999 solgte et maleri, angiveligt af ukendt kunstner. Senere blev det identificeret som et ungdomsværk af J.C. Dahl, malet i 1817 under opholdet i København. Det blev senere solgt for 6.5 millioner kr. gennem et andet auktionshus, Ellekilde. Crafoord, Nellemann & Thomsen gik konkurs, men sælger fik senere tilkendt en erstatning på 300.000 kr. af konkursboets kuratorer. Det andet auktionshus' ejer blev mistænkt for at have købt maleriet velvidende, at det var malet af Dahl.I 2004 købte Ellekildes indehaver et maleri for 200.000 kr. af en 92-årig enke. Maleriet viser sig senere at være André Derains Paysage à l'Estaque, som på en auktion i New York senere kunne sælges til ca. 35 millioner kroner.12. februar 2010 blev indehaveren af Ellekilde og hans samlever hver idømt en ubetinget straf på et års fængsel samt en erstatning på 4. millioner kroner til enkens efterladte.
De mest oplagte forfalskninger er afsløret som klodsede kopier af tidligere kunstværker. En svindler kan forsøge at skabe et "nyt" arbejde ved at kombinere elementerne i mere end ét arbejde. Falsknerne kan udelade detaljer, der er typiske for kunstneren, typisk ved, at de forsøger at efterligne eller tilføje anakronisme for at påstå, at det forfalskede værk er en lidt anderledes kopi eller en tidligere version af et mere berømt værk.
Ofte er en grundig undersøgelse (undertiden benævnt Morellian Analysis) af værket tilstrækkelig at bestemme ægtheden. For eksempel kan en skulptur være skabt med moderne metoder og værktøjer. Nogle svindlere har brugt kunstneriske metoder, der ikke er i overensstemmelse med de originale kunstnere, f.eks. forkert teknik i børstearbejdet, perspektivet, de foretrukne temaer eller de har brugt farver, der ikke var tilgængelige i kunstnerens levetid. Nogle har benyttet kemikalier for at "give dem patina" og andre har endda forsøgt at efterligne ormemærker ved at bore huller i objekter (se billedet, til højre).
Rammer, enten nye eller gamle, der er blevet ændret for at malerierne ser mere ægte ud.
Nyligt tilføjede etiketter eller kunstnerlister, på usignerede kunstværker, medmindre disse mærker er lige så gamle som kunsten selv, bør vække mistanke.
Gamle sømhuller eller monteringsmærker på bagsiden af et værk kan indikere at et maleri er blevet fjernet fra sin oprindelige ramme og derefter indsat i enten sin originale ramme eller en anden ramme.
Signaturer på malerier eller grafik, der er uforenelige med kunstnerens (enten friskere, dristigere osv.)
Usigneret arbejde, som en forhandler har "erfaret" er af en bestemt kunstner uden at kunne fremvise dokumentation.For nylig er magnetiske signaturer, der anvendes i blækket i sedler , blevet populære som værktøjer, der kan bestemme om kunstværker er autentiske.
Hvis undersøgelsen af et værk ikke afslører, om det er autentisk eller forfalsket, kan efterforskere forsøge at godkende objektet ved hjælp af nogle eller alle de nævnte metoder nedenfor:
Kulstof 14 metoden bruges til at måle et objekts alder helt op til 10.000 år gammelt.
Forekomsten af " Blyhvidt" kan bruges til at bestemme et objekts alder, selv når det er helt op til 1600 år gammelt.
Konventionel røntgenstråling kan bruges til at registrere et tidligere værk under et maleris overflade. ( se billede, til højre). Nogle gange vil kunstnere lovligt kunne genbruge deres egne lærreder, men hvis maleriet på overfladen tilskrives at være fra 1700-tallet, men det nedenunder viser genstande, der først er kendt fra 1900 -tallet, vil forskeren antage, at maleriet ikke er autentisk. Røntgenstråler kan ligeledes bruges til at se ind i et objekt for at bestemme, om objektet er blevet ændret eller repareret.
Røntgendiffraktion bruges til at analysere de komponenter, der indgår i malingen, som en kunstner har brugt, og til at opdage pentimenti (se billedet, til højre).
Ultraviolet fluorescens og infrarød analyse bruges til at opdage reparationer eller et bagvedliggende tidligere maleri på canvas.
Atomabsorptionsspektrofotometri (AAS) og induktivt koblet plasmamassespektrometri ( ICP-MS ) anvendes til at opdage anomalier i malerier og materialer. Hvis et element er til stede, som ikke fandtes i objekter af denne type på det tidspunkt, det angiveligt er blevet fremstillet, er objektet ikke autentisk.
Pyrolyse-gaskromatografi-massespektrometri (Py-GC-MS) er en teknik, hvor der ved opvarmning foretages en termisk nedbrydning af materialer i en inert atmosfære eller et vakuum. Metoden kan anvendes til analyse af et malingsbindende medium. På samme måde som AAS og ICP-MS, er objektet ikke autentisk, hvis der er fundet elementer, der ikke blev brugt i den angivne periode, eller ikke var tilgængelige i den region, hvor kunsten stammer fra.
Stabil isotopanalyse kan bruges til at bestemme, hvor marmor, der er anvendt i en skulptur, blev brudt.
Termoluminescens (TL) bruges til at datere keramik. TL er lys produceret ved opvarmning, ældre keramik producerer mere TL, når det opvarmes end et nyere objekt.
Statistisk analyse af digitale billeder af malerier er en ny metode, der for nylig er blevet taget i brug til at opdage forfalskninger. Ved hjælp af en teknik kaldet wavelet bliver billedet opdelt i mere grundlæggende billeder kaldet ''sub-bands'' (underbånd). Disse underbånd analyseres for at bestemme teksturer og tildele en frekvens til hvert underbånd. Store overflader fx en blå himmel vil fremstå som lavfrekvente underbånd, medens de fine strøg i græsstrå vil skabe højfrekvente underbånd. En gruppe på 13 tegninger, der nu tilskrives Pieter Brueghel den ældre blev testet ved hjælp af wavelet nedbrydningsmetoden. Fem af tegningerne blev anset for at være efterligninger. Analysemetoden kunne med sikkerhed identificere de fem falske malerier. Metoden blev også brugt på maleriet Virgin og Child with Saints signeret af Pietro Perugino (1446/1452 – 1523). Eksperter har tvivlet på, at Perugino malede hele værket Wavelet-metoden viste, at mindst fire forskellige kunstnere har arbejdet på maleriet.
Kunsteksperter med ekspertise inden for kunstværkers autencitet begyndte at cirkulere i kunstverdenen i slutningen af 1850'erne. På det tidspunkt var det normalt historikere eller kuratorerer , der skrev bøger om malerier, skulpturer og andre kunstformer. Kommunikationen mellem de forskellige specialer var dårlig, og eksperterne lavede ofte fejl ved autentificeringen af værkerne. Skønt mange bøger og kunstkataloger blev offentliggjort før 1900, var de færreste offentligt kendt og de indeholdt kun sjældent oplysninger om samtidskunst. Desuden manglede specialister før 1900-tallet mange af de teknologiske hjælpemidler, som eksperterne i dag bruger til at autentificere kunst. Traditionelt har et værk i en kunstners " katalog raisonné " været indfaldsvinklen til at bekræfte ægtheden og dermed værdifastsættelsen. Kunstnerens katalog raisonné kunne faktisk vise sig at være afgørende for eventuel videresalg af et værk, uanset hvilket bevis ejeren var i besiddelse af til at støtte værkets ægthed.At eksperter ikke altid er enige om ægtheden af en bestemt genstand gør spørgsmålet om proveniens mere kompleks. Nogle kunstnere har endog accepteret kopier som deres eget arbejde. Picasso sagde engang, at han "ville underskrive en meget god forfalskning".   Camille Corot malede mere end 700 værker, men underskrev også kopier af andre i sit eget navn, fordi han følte sig beæret over at blive kopieret. Lejlighedsvis bliver værker, der tidligere er blevet erklæret som forfalskninger, accepteret som ægte; Vermeers unge kvinde siddende ved spinet blev betragtet som en forfalskning fra 1947 til marts 2004, hvor den endelig blev erklæret ægte, selvom nogle eksperter stadig er uenige.Til tider er restaurering af et stykke så omfattende, at originalen i det væsentlige udskiftes, når nye materialer bruges til at supplere ældre. En kunstgendannelse kan også tilføje eller fjerne detaljer på et maleri i et forsøg på at gøre maleriet mere salgbart på samtidskunstmarkedet. Dette er imidlertid ikke et moderne fænomen - historiske malere "retoucherede" ofte andre kunstneres værker ved at male nogle af baggrunden eller detaljerne igen.
Mange forfalskninger undslipper stadig afsløring; Han van Meegeren, muligvis den mest berømte kunstsvindler fra det 20. århundrede, brugte ældre lærreder til sine Vermeer forfalskninger og skabte sine egne pigmenter for at sikre, at de virkede autentiske. Han blev ikke afsløret, men måtte tilstå at have udført forfalskninger, da han var blevet anklaget for forræderi, en lovovertrædelse, der kunne medføre dødsstraf. Hans forfalskninger var så fremragende, at han måtte male en anden "Vermeer", mens han var i politiets varetægt for at bevise sin uskyld i landsforræderi.En nylig tankevækkende forekomst af potentiel kunstforfalskning omhandler Getty kouros, hvis ægthed ikke er blevet afklaret. Denne skulptur blev erhvervet af J. Paul Getty Museum i Malibu, Californien i foråret 1983. I de næste 12 år studerede kunsthistorikere , konservatorer og arkæologer Kouros, videnskabelige tests blev udført og viste, at overfladen ikke kunne være blevet skabt kunstigt. Men da flere af de andre værker, der blev tilbudt museet samtidig med Kouros, viste sig at være forfalskninger, blev dens ægthed betvivlet I maj 1992 blev Kouros fremvist i Athen, Grækenland på en international konference, der havde til formål at bestemme dens ægthed. Konferencen kunne ikke løse problemet; mens de fleste kunsthistorikere og arkæologer anså den for forfalsket, anså de officielle eksperter statuen for at være autentisk. Getty Kouros statuens ægthed et stadig et mysterium, og statuen udstilles med dateringen: "Græsk, 530 f.Kr. eller moderne forfalskning".For at modgå sådanne problemer blev Authentication in Art Foundation oprettet i 2012 af eksperter fra forskellige forskningsfelter involveret i kunstens ægthedsvurderinger. Formålet med stiftelsen er at samle eksperter med forskellige specialer til bekæmpelse af kunstforfalskning.
For nylig er fotografier blevet et af temaerne for svindlere, og da markedsværdien af disse værker er stigende, vil forfalskningerne formentlig fortsætte. Efter deres dødsfald blev værker af Man Ray og Ansel Adams hyppige mål for forfalskning. Påvisning af forfalskede fotografier er særligt vanskeligt, da kun eksperter kan opdaghe forskellen mellem originaler og gengivelser.
Fotografen Man Ray blev flere gange udsat for, af hans negativer blev stjålet af mennesker, der havde adgang til hans studie. Besiddelsen af billed-negativerne ville gøre det muligt for en forfalsker at producere et ubegrænset antal falske udskrifter, som derefter sælges som original. Falske udskrifter vil næsten ikke skelnes fra originaler, hvis det samme fotografiske papir bliver brugt. Da ubrugt fotopapir har kort levetid på 2-5 år og sammensætningen af fotografisk papir ofte bliver ændret, vil falsknerierne skulle produceres kort tid efter originalerne.
Yderligere kompliceredes forholdene efter Man Rays død, fordi enken, Juliet Man Ray, og hendes bror godkendte produktionen af et stort antal udskrifter, som Man Ray selv tidligere havde afvist. Mens disse udskrivninger er af begrænset værdi, er originalerne, der er trykt i løbet af Man Rays levetid, steget i værdi, hvilket giver mange falsknere mulighed for at ændre udskrifterne, så de ser ud til at være originale.
Anklager for kunstsvindel er i mange lande mulig i henhold til statslig straffelovgivning, der fx indeholder forbud mod bedrageri eller imod efterligning af personlige underskrifter. For at udløse et strafferetligt ansvar skal anklagemyndigheden i de fleste tilfælde bevise, at sagsøgte havde til hensigt at bedrage. I angelsaksisk og amerikansk lovgivninger formuleres spørgsmålet om bevisbyrden, som i alle andre strafferetslige forhold, således: Anklagemyndigheden skal "ud over al rimelig tvivl" have ført bevis for den kriminelle hensigt.Kunstforfalskning kan også påklages med påstand om civilretlige sanktioner. I USA har Forbundshandelskommissionen for eksempel brugt FTC-loven til at bekæmpe en række urimelige handelspraksisser på kunstmarkedet.
Sådan stjæler du en million har Audrey Hepburn som hovedrolleindehaver i et tyveri (foretaget af Peter O'Toole ) som skal forhindre tekniske undersøgelser på en Cellini- skulptur, der ville udstille både hendes bedstefar og far som kunstforfalskere (sidstnævnte med kopier af værker af Cézanne og van Gogh ).
I Incognito (1998, instrueret af John Badham ) tager en ekspert i forfalskninger af berømte kunstneres malerier en sag om forfalskning af Rembrandt op, men bliver involveret i en mordsag efter at have mødt en smuk Rembrandt-ekspert.
I 1999-genindspilningen af The Thomas Crown Affair spiller Pierce Brosnans millionærkarakter kispus med en forsikringsforsker (Rene Russo) i en sag om et Monet- maleri.
I filmen The Moderns er hovedpersonen, kunstneren Nick Hart, en forfalsker af flere malerier, herunder en Cézanne, som han udfører for sin kunstforhandler. Værkerne sælges til en velhavende samler, der ved opdagelsen af, at de er falske, ødelægger dem.
2001- dokumentarfilmen om international kunstforfalskning, The Forgery, bygger på interviews med den kendte kunstner Corneille (Guillaume Cornelis van Beverloo) og den hollandske svindler Geert Jan Jansen.
I 2014-filmen The Forger , hvor hovedrollen spilles af John Travolta , drejer handlingen sig om at genskabe et kendt kunstværk.
White Collar er en serie, der handler om Neal Caffrey, en dømt kunstsvindler, der begynder at arbejde for FBI.
Lovejoy handler om en kunsthandler, der har et ry for at kunne afsløre forfalskninger
I Danmark var der i 2018 en serie, hvor eksperter og publikum skulle gætte, hvilket af otte malerier på Skagens Museum, der var et falskneri. 
Tom Ripley er involveret i omfattende kunstforfalskninger i flere af Patricia Highsmiths krimier, især Ripley Under Ground (1970), hvor han står overfor en samler, der korrekt har mistanke om, at de malerier, der sælges af Tom, er forfalskede.
I Russell H. Greenans roman Skete det i Boston?, er hovedpersonen en galning og seriemorder, der er en forbavsende god kunstner, som blandt andet er i stand til at skabe et maleri, der bliver accepteret som en da Vinci.
Art Thief , en internationalt bestseller af professor i kunsthistorie Noah Charney, indeholder en række forfalskninger og andre kunsthistorier.
I Clive Barker 's 1991 roman Imajica , lever protagonisten John Furie Zacharias, kendt som "Gentle", af at forfalske kunstværker.
William Gaddis 'anerkendte roman fra 1955 The Recognitions koncentrerer sig om at skildre en kunstsvindler og frafalden Calvinist ved navn Wyatt Gwyon og hans kamp for at finde meningen i kunsten. Romanen beskriver processen og historien om forfalskninger, såvel som den mulige fortjeneste ved forfalskede malerier.
David Mitchells roman Ghostwritten har en sektion i Statens Hermitage Museum i Rusland og følger et forbrydelsessyndikat, der stjæler kunst fra museet og sælger det på det sorte marked, samtidig med at det erstatter originalerne med forfalskninger af høj kvalitet.
Plottet i Dominic Smiths roman The Last Painting af Sara de Vos drejer sig om forfalskninger, foretaget af en fiktiv hollandsk maler fra det 17. århundrede.
Kunstværker med bestrøget proveniensKendte kunstforfalskere og forhandlere af forfalsket kunst
Judging the Authenticity of Prints by The Masters: A Primer for Collectors af kunsthistoriker David Rudd Cycleback
Art Signature Dictionary, Explore the world of artists. Identify artists signatures and monograms. View biographies and art prices. (Mere end 4000 billeder af forfalskede malerier og signaturer fra over 300 berømte kunstnere). Artsignature Dictionary
Anthony M. Amore (2016). The Art of the Con: The Most Notorious Fakes, Frauds, and Forgeries in the Art World. St. Martin's Griffin. ISBN 978-1250108609.

Første Mosebog, også kaldet Genesis (hebraisk: בראשית, tr. Bereshit = "I begyndelsen"; græsk: Γένεσις Génesis = "Begyndelse"), er den første bog i Bibelen, både den jødiske Tanakh og kristendommens Gamle Testamente, hvor den udgør første del af Pentateuken – samlingen af de fem mosebøger. Første Mosebog er kanonisk litteratur i kristendommen, jødedommen og i mindre grad islam.
Bogen er inddelt i 50 kapitler. De første elleve kapitler udgør den såkaldte urhistorie, som bl.a. indeholder beretningen om verdens og de første menneskers skabelse, syndefaldet og Adams og Evas efterfølgende udstødelse fra Edens have, Kains drab på sin broder Abel, Noas Ark og Babelstårnet.
De sidste 39 kapitler indeholder historierne om de tre patriarker: Abraham, Isak og Jakob. Disse historier beretter bl.a. om Guds udvælgelse af Abram, som kom til at hedde Abraham, og Guds løfte til Abraham om, at alle jordens folk ville blive velsignet gennem hans afkom (1 Mos 12,3), Sodomas og Gomorras udslettelse, Abrahams ofring af sin egen søn Isak og Jakobs kamp med englen. Bogen beretter derudover også generelt om det israelittiske folks forhistorie. Bogen ender med, at efterkommerne af Jakob (også kaldet Israel) rejser til Ægypten, hvor de etablerer et godt forhold til den daværende farao.
Teksten tillægges traditionelt Moses, men dette er blevet draget i tvivl. Flere teologer mener teksten er sammensat af flere kilder, emnet er dog i mange kredse stadig kontroversielt. Teksten indeholder det mytologiske grundlag og den narrative basis for mange nationale og religiøse institutioner i det klassiske Israel og er en introduktion til landets og folkets historie og traditioner.
"I begyndelsen skabte Gud himlen og jorden. Jorden var dengang tomhed og øde, der var mørke over urdybet, og Guds ånd svævede over vandene." Gud skaber dag og nat; hvælvingen "som skilte vandet under hvælvingen fra vandet over hvælvingen.", det tørre land og havene og planterne; solen, månen og stjernerne; havdyrene og fuglene, og på den sjette dag "alle slags levende væsener, kvæg, krybdyr og alle slags vilde dyr!" "Gud sagde: »Lad os skabe mennesker i vort billede, så de ligner os!...i Guds billede skabte han det, som mand og kvinde skabte han dem." På sabbatten, den syvende dag, hvilede han: "Gud velsignede den syvende dag og helligede den".
Gud former en mand "...af jord og blæste livsånde i hans næsebor, så mennesket blev et levende væsen." (1 Mos 2,7). Gud satte manden i Edens have og tillader ham at spise frugten af alle træerne, men "... træet til kundskab om godt og ondt ..." forbød Gud ham at spise af, "... for den dag du spiser af det, skal du dø!" Gud beslutter sig for at skabe en hjælper til manden fordi han er alene, og skaber: "... alle de vilde dyr og alle himlens fugle af jord, ... men han fandt ikke en hjælper, der svarede til ham." Derfor skaber Gud af mandens ribben en kvinde mens han sover, og da han vågnede sagde han: "Hun skal kaldes kvinde, for af manden er hun taget." "Adam og hans kvinde var nøgne, men de skammede sig ikke."
I haven møder kvinden slangen, som fortæller hende, at hun ikke vil dø, selvom hun spiser af træet: "Gud ved, at den dag I spiser af den, bliver jeres øjne åbnet, så I bliver som Gud og kan kende godt og ondt." Så kvinden spiser af frugten, og giver manden at spise. "Da åbnedes deres øjne, og de opdagede, at de var nøgne. Derfor syede de figenblade sammen og bandt dem om livet." Gud forbander slangen: "På din bug skal du krybe, og støv skal du æde, alle dine dage."; kvinden straffer han ved at hun skal føde børn i smerte, og at hendes mand skal herske over hende; og manden straffer han ved et liv i hårdt arbejde: "I dit ansigts sved skal du spise dit brød, indtil du vender tilbage til jorden," Manden giver kvinden navnet Eva, "... for hun blev mor til alle mennesker." "Og Gud Herren sagde: 'Nu er mennesket blevet som en af os og kan kende godt og ondt. Bare det nu ikke rækker hånden ud og også tager af livets træ og spiser og lever evigt!'", så Gud smider dem ud af Edens have og en kerub og et flammesværd bevogter indgangen.
Adam og Eva fik to sønner, Kain og Abel, den første var agerdyrker, den anden fårehyrde. Begge bringer ofre til Gud, men Gud accepterer kun Abels, formentlig fordi Kain ikke bringer ofret af et oprigtigt hjerte. Kain myrder sin broder, af misundelse, og da Gud spørger, hvad der er sket med hans broder, svarer han: ”Det ved jeg ikke. Skal jeg vogte min bror?” Gud forbander Kain: ”Når du dyrker jorden, skal den ikke mere give dig sin grøde. Fredløs og flygtning skal du være på jorden!” Kain frygter, at hvem der end vil møde ham, vil slå ham ihjel, men Gud sætter et mærke på ham med løftet: ”... hvis nogen slår Kain ihjel, skal det hævnes syv gange.” Kain slår sig ned i landet Nod, øst for Eden.
Vred over menneskets ondskab udvælger Gud Noa, ”... en retfærdig mand, udadlelig blandt sine samtidige ...” og befaler ham at bygge en ark og at tage sin familie og eksemplarer af alle dyr med. Gud lader vandet regne i 40 dage og oversvømmer hele jorden (1 Mos 7). Efter 150 dage støder arken på grund på Ararats bjerg i det nuværende Tyrkiet, og efter 40 dages venten forlader Noa og hans familie sammen med alle dyrene arken. Gud laver derefter en pagt med Noa og hans efterkommere, hvor Gud lover aldrig at ødelægge hele jorden igen. Som tegn på, at Gud vil holde pagten, sætter han regnbuen på himlen (1 Mos 8).
Efter syndfloden planter Noa en vingård, drikker vinen, bliver beruset og falder i søvn. Kam, Noas søn, ser sin far nøgen; og da Noa vågner, forbander han Kams søn, Kana'an, hvor han siger at hans efterkommere i fremtiden skal være slaver for Sem og Jafet.
Folkene på jorden beslutter at bygge "... en by med et tårn, som når op til himlen, og skabe os et navn ..." i landet Sinear, "... for at vi ikke skal blive spredt ud over hele jorden." Men Gud tillader ikke mennesket dette. "Når de begynder at handle sådan, vil intet af det, de planlægger, være umuligt for dem. Lad os stige derned og forvirre deres sprog, så de ikke forstår hinanden." Og således bliver mennesket spredt over jordkloden, og byen "hedder [...] Babel, for dér forvirrede Herren sproget på hele jorden, og derfra spredte Herren menneskene ud over hele jorden."
Første Mosebog 11 indeholder en slægtsbog med generationerne fra Sem til Tera. Tera forlader Ur i Kaldæa sammen med sin søn Abram, Abrams kone Saraj, og hans bror, Harans søn, Lot, og drager mod landet Kana'an. De slår sig sig ned i byen Karan midtvejs på rejsen i 205 år, hvor Tera dør. Gud siger til Abram:
Så Abraham tager sin familie og sine ejendele og rejser til landet Kana'an, hvor Gud åbenbarer sig for Abram og siger "Jeg vil give dine efterkommere dette land."
Abram bliver af hungersnød tvunget til at drage til Egypten, hvor Farao henter Abrams smukke kone Saraj til sit palads, fordi Abram har fortalt at hun er hans søster. Gud slår Farao og hans familie med plager, så han returnerer Saraj og udviser Abram og hans familie fra Egypten (1 Mos 12).
Abram vender tilbage til Kana'an, men skiller sig fra Lot pga. uenigheder mellem Abrams og Lots hyrder fordi landet ikke kunne brødføde alle deres hjorde. Han giver Lot Jordandalen helt ned til Sodoma, hvis indbyggere "... var meget onde og syndede mod Herren." (1 Mos 13). Til Abram sagde Herren, "Se ud over landet, derfra hvor du står, mod nord og syd, mod øst og vest. Hele det land, du ser, vil jeg give dig og dine efterkommere for evigt. Jeg vil lade dine efterkommere blive som jordens støv; hvis nogen kan tælle jordens støv, kan også dine efterkommere tælles. Drag nu omkring i landet, så langt og bredt det er, for jeg giver det til dig."
Lot bliver taget som fange under en krig mellem kongen af Sinear, og kongen af Sodoma og deres allierede, "... fire konger mod de fem." (1 Mos 14). Abram redder Lot og bliver ved hjemkomsten velsignet af præsten Melkisedek, kongen af Salem (som formentlig er det fremtidige Jerusalem). Abram afslår kongen af Sodomas tilbud om krigsbytte, og svarer "Jeg løfter min hånd til Herren, Gud den Højeste, skaberen af himmel og jord: Jeg vil ikke have noget af dit, ikke så meget som en tråd eller en sandalrem! Du skal ikke kunne sige: Jeg har gjort Abram rig!"
Gud danner en pagt med Abram, og lover at Abrams efterkommere skal blive så talrige som stjernerne på himlen, at de skal lide under et undertrykkende regime i et fremmed land i fire hundrede år, men at de skal arve landet "... fra Ægyptens flod til den store flod, Eufratfloden ..." (1 Mos 15).
Saraj fik ingen børn, og opfordrer som en nødløsning Abram til at gå ind til hendes trælkvinde Hagar. Hun bliver gravid med Ismael, men Saraj bliver jaloux og behandler hende så hårdt at hun til sidst flygter ud i ørkenen. Her møder hun Herrens engel som siger, "Vend tilbage til din frue, og find dig i hendes behandling." og englen fortsætter, "Jeg vil gøre dine efterkommere så talrige, at de ikke kan tælles. [...] Han skal blive et vildæsel af et menneske; hans hånd skal være vendt mod alle og alles hånd mod ham, han skal leve på tværs af alle sine brødre." (1 Mos 16).
I kapitel 17 udfoldes Guds pagt med Abraham for tredje gang. Gud siger til den nu 99-årige Abram, "Jeg indgår en pagt med dig, og du skal blive fader til en mængde folkeslag. Du skal ikke længere hedde Abram. Dit navn skal være Abraham, for jeg gør dig til fader til en mængde folkeslag. Jeg gør dig uhyre frugtbar; jeg gør dig til folkeslag, og konger skal nedstamme fra dig. Jeg opretter min pagt med dig og dine efterkommere i slægt efter slægt, en evig pagt: Jeg vil være din og dine efterkommeres Gud. Det land, hvor du nu bor som fremmed, hele Kana'an, vil jeg give dig og dine efterkommere til evig ejendom, og jeg vil være deres Gud." Gud giver også Saraj det nye navn, Sara, og indstifter omskærelsen af alle af hankøn som et pagtstegn. Abraham siger til Gud, "Måtte Ismael leve for dit ansigt!", hvortil Gud svarer, "Nej, din kone Sara skal føde dig en søn, og du skal give ham navnet Isak."
Gud viser sig for Abraham igen. Tre fremmede kommer til Abrahams telt, og han modtager dem hjerteligt. Gud fortæller ham at Sara vil blive med barn og føde en søn inden for et år. Da Sara overhører samtalen griner hun: "Skulle jeg virkelig føle begær, efter at jeg er blevet affældig, og min herre er blevet gammel?" (1 Mos 18) Herren ved at Sara ler og spørger hende hvorfor hun ler, og hun svarer "Jeg lo ikke," hvortil Herren siger: "Jo! Du lo!" Gud sender de to fremmede videre, og fortæller at han vil gå videre til Sodoma og straffe byen, for der "... lyder et højt skrig fra Sodoma og Gomorra; deres synd er meget stor." Abraham indvender at det ikke er retfærdigt at "... slå retfærdige ihjel sammen med uretfærdige," og spørger om hele byen kan blive skånet hvis der bare er ti retfærdige mænd. Gud svarer: "For de tis skyld vil jeg lade være at ødelægge den."
De to fremmede bliver gæstfrit inviteret til at bo hos Lot. Mændene i Sodoma omringer huset og forlanger at få mændene udleveret så de kan voldtage dem; Lot tilbyder dem sine to døtre i stedet, men mændene afslår. Lot og hans familie flygter ud af byen, og Sodoma og Gomorra bliver ødelagt af "svovl og ild"; men da Lots kone ser sig tilbage, hvilket Gud har forbudt dem, bliver hun forvandlet til en saltstøtte (1 Mos 19).
Sara føder Isak, og siger: "Gud har skabt latter for mig. Enhver, der hører det, må le ad mig". Saras vedholdende chikane af Ismael og hans moder, Hagar, tvinger dem til at flygte ud i ørkenen. Da Ismael er døden nær, taler en engel til Hagar og lover at Gud ikke vil glemme dem, men at Ismael vil blive stamfader til en stor nation, "Så åbnede Gud hendes øjne, og hun opdagede en brønd. Hun gik hen og fyldte sækken med vand og gav drengen noget at drikke. Gud var med drengen, og han voksede til og slog sig ned i ørkenen ..." Senere opretter Abraham en pagtslutning med Abimelek, som fastslår ejerforholdet til brønden i Beersheba.
Gud sætter Abraham på prøve, ved at kræve, at han ofrer sin eneste søn, Isak. Abraham adlyder; men idet han skal til at stikke kniven i sin søn, lyder Guds stemme fra himlen: "Abraham, Abraham! [...] Læg ikke hånd på drengen, og gør ham ikke noget! Nu ved jeg, at du frygter Gud og end ikke vil nægte mig din eneste søn." Da Sara dør, køber Abraham Makpelas hule som familiegravsted, og sender sin tjener til Mesopotamien, Nakors hjem, for at finde en kone til Isak blandt sin familie; og Rebekka, Nakors barnebarn, bliver udvalgt. Abraham får flere børn med konen Ketura, hvis efterkommere er midjanitterne, og han dør i en høj alder, og bliver begravet i familiegravstedet i Hebron.
Rebekka er barnløs, men Isak beder til Gud om, at hun må kunne føde børn, og Gud bønhører ham, og hun føder tvillingerne Esau og Jakob. Mens tvillingerne stadig var i moderens mave, forudsagde Gud, at de to ville være for evigt adskilt, og at den ældre skulle tjene den yngre; og siden sælger jægeren Esau sin førstefødselsret til Jakob for en portion nudler, og "... Derfor kaldes han Edom." (1 Mos 25)
Isak præsenterer sin kone Rebekka som sin søster for Abimelek, kongen af Gerar. Abimelek hører om bedrageriet og bliver vred. Isak har fremgang i alt, hvad han gør i landet, og hans blomstrende magt truer Abimelek, som sender ham væk; men kongen ser, at Isak er velsignet af Gud og laver en pagt om brønden i Beersheba igen, som sin far.
Jakob snyder sin far, Isak, og modtager faderens velsignelse som Esau ellers skulle have haft. Af frygt for Esaus vrede flygter Jakob til Karan, hvor hans morbror, Laban, bor. Isak forbyder Jakob at blive gift med en kana'anæisk kvinde og opfordrer ham til at gifte sig med en af Labans døtre. På vejen falder Jakob i søvn, med en sten som hovedpude og drømmer om en stige til himlen fyldt med engle, og Gud lover ham fremgang og mange efterkommere; og da han vågner rejser han stenen som støtte, og navngiver stedet Betel.
Jakob tilbyder sin arbejdskraft til Laban på betingelse af, at han efter syv års tjeneste som hyrde må gifte sig med den yngste datter, Rakel, som han er forelsket i. Efter syv år fejres der bryllup, men efter bryllupsnatten finder Jakob ud af, at Laban har snydt ham ved at give ham hans ældste datter, Lea. Han forklarer, at det er skik og brug hos dem, at den ældste bliver gift først. Jakob gifter sig derefter med Rakel med den betingelse, at han vil arbejde syv år mere hos Laban. Jakob får børn med begge sine koner og begge deres trælkvinder, og de bliver stamfædre til stammerne i Israel. Jakob fortsætter sit arbejde endnu seks år hos Laban og bedrager ham ved at øge sin mængde af dyr på bekostning af Labans dyr. Han opnår stor rigdom som får, geder, kameler, æsler og slaver, fordi Gud velsigner ham. Jakob flygter med sin familie og sine dyr fra Laban; Laban forfølger ham og indhenter ham, men Gud advarer Laban mod at gøre Jakob noget, og de bliver forsonet. (1 Mos 29-31)
Da Jakob nærmer sig sit hjemland, frygter han at møde Esau, som han frasnød sin fars velsignelse. Han sender gaver i forvejen og sender derefter sin familie af sted. "Jakob var nu alene tilbage. En mand gav sig i kamp med ham, lige til det blev lyst." Hverken Jakob eller den fremmede kan udholde kampen, men manden slår Jakob på hoften og slår den af led og beder om at blive løsladt inden dagen gryr, men Jakob nægter, indtil han indvilger i at velsigne Jakob; den fremmede siger da, "Du skal ikke længere hedde Jakob, men Israel, for du har kæmpet med Gud og mennesker, og du har sejret." "Jakob kaldte stedet Penuel, »for jeg har set Gud ansigt til ansigt og har reddet livet«. Netop da han gik forbi Penuel, stod solen op; og han haltede på grund af hoften." (1 Mos 32)
Mødet med Esau ender godt, og brødrene bliver forsonet. Brødrene deler sig, og Jakob slår sig ned ved Sikem. Jakobs datter, Dina, går ud, og "... Sikem, der var søn af fyrsten i landet, hivvitten Hamor, så hende; og han greb hende, lå med hende og voldtog hende." Sikem spørger Jakob om Dinas hånd, men Jakobs sønner bedrager ham og mændende i Sikem og nedslagter dem og tager kvinder og børn som fanger og brænder byen ned som hævn for Dina. Jakob bliver vred på sine sønner, fordi de har skabt fjendskab mellem ham og kana'anæerne, men sønnerne svarer: "Skulle han have lov til at behandle vores søster som en skøge?" (1 Mos 33-34)
Jakob drager op til Betel, hvor Gud siger: "Dit navn er Jakob; men nu skal du ikke længere hedde Jakob. Dit navn skal være Israel." Så Jakob rejser en stenstøtte og giver stedet navnet Betel. Han drager da op til sin far i Hebron hvor Isak dør og de to brødre begraver deres far. (1 Mos 35)
Første Mosebog 36 er en slægtstavle over Esaus, også kaldet Edoms, slægt. Den beskriver kongerne over landet Edom. 
Jakobs søn Juda tager en kana'anæisk kone og får to sønner , Er og Onan; Er dør, og hans enke Tamar, forklædt som en prostitueret, forfører Juda til at få et barn med sin søns enke. Hun føder tvillinger, og ham der kommer først til verden er Zera, forfader til den fremtidige David.
Jakob laver en ”ærmekjortel” til sin yndlingssøn, Josef. Josefs brødre bliver jaloux og sælger ham til en karavane af ismaelitter som kommer forbi. De viser sønnens kjortel til deres far indsmurt i blod fra en ged, som bevis for at han er død. Imens rejser karavanen videre og sælger Josef som slave til Potifar, kaptajnen for Faraos personlige livgarde (1 Mos 37). Men Potifars kone beskylder Josef for at gøre tilnærmelser til hende, fordi hendes forsøg på at forføre ham mislykkes. Den uskyldige Josef bliver kastet i fængsel (1 Mos 39). I fængslet tolker han to medfangers drømme rigtigt, og bliver kendt som drømmetyder. Josef bliver kaldt op til Farao for at tyde hans drøm om 7 smukke og velnærede køer og 7 grimme og magre køer, forstået som ”... syv år med stor overflod i hele Ægypten. Efter dem kommer syv hunger-år, så al overfloden bliver glemt i Ægypten, for hungersnøden vil gøre det af med landet.” Han råder Farao til at lægge mad til side i årene med overflod. Han bliver udnævnt til nummer to i riget under Farao, og under hungersnøden kom hele jordens befolkning ”... til Ægypten for at købe korn hos Josef, for hungersnøden var hård på hele jorden (1 Mos 41).
Jakob sender sine sønner til Ægypten for at købe korn. Brødrene mødes med Josef, som genkender dem, men giver sig ikke til kende for dem. Efter at have prøvet brødrene på denne og en anden rejse til Ægypten, og hvor de har fremstået som frygtfulde og underdanige så selv Juda tilbyder sig selv som slave, viser Josef sin identitet, tilgiver sine brødre det onde de gjorde ved ham, og tilbyder dem at slå sig ned i Egypten sammen med deres far (1 Mos 42-45). Jakob bringer hele sin familie til Ægypten, til landet Goshen, som Farao tilbyder dem (1 Mos 46-47). Jakob tager imod Efraim og Manasse som sine egne sønner og samler sine sønner ved sit dødsleje og velsigner dem hver især. Jakob dør og bliver begravet i familiegravstedet i Makpelas hule i Hebron. På Josefs dødsleje spørger han sine brødre om de vil sørge for, hvis Gud fører dem tilbage til Israel, at medtage hans rester og begrave dem i Israel. Bogen slutter med at Josefs rester bliver ”... balsameret og lagt i kiste i Ægypten.” (1 Mos 50).
De ældste manuskripter af Første Mosebog er masoretiske (hebraiske) uddrag, og den ældste komplette masoretiske udgave af skriftet, Codex Aleppo, dateres til omkring 920 e. Kr., og Codex Leningradensis dateres til 1008. Der findes også uvokaliserede uddrag af Første Mosebog blandt Dødehavsrullerne (2. århundrede f. Kr. til 1. århundrede e. Kr.). Torahen blev i de sidste par århundreder f. Kr. oversat til græsk i den såkaldte Septuaginta. De ældste bevarede Septuaginta-tekster er små fragmenter af Tredje og Femte Mosebog fra det 2. århundrede f. Kr. (Rahlfs MSS 801, 819, and 957) og af Mosebøgerne og profeterne fra det 1. århundrede f. Kr. (Rahlfs MSS 802, 803, 805, 848, 942, and 943). Næsten fuldstændige udgaver af den græske oversættelse inkluderer Codex Vaticanus og Codex Sinaiticus fra det 4. århundrede e. Kr. og Codex Alexandrinus fra det 5. århundrede – disse er de ældste næsten komplette manuskripter af Det Gamle Testamente. Der findes betydelige forskelle på den overleverede masoretiske tekst og Septuaginta.
Første Mosebog giver ikke selv noget vidnesbyrd om forfatterskab. Ifølge jødisk tradition har Moses skrevet hele Pentateuken (og dermed også Første Mosebog), bortset fra de sidste otte vers, som beskriver Moses' død. Blandt ortodokse jøder og konservative kristne formodes det, at skrifterne er et direkte nedskrift af Guds diktat til Moses på Sinaibjerget. Dette synspunkt var længe så godt som enerådende, men blandt middelalderens masoreter blev man opmærksom på visse passager rundt omkring i skrifterne (fx 1 Mos 12,6; 1 Mos 22,14; 5 Mos 1,2; 5 Mos 3,11 og 5 Mos 34,1,6), der gav udtryk for at være skrevet efter Moses' død. Eksegeten Abraham ibn Ezra (1093-1167) antydede, at disse kunne være skrevet af en senere profet. I oplysningstiden begyndte flere kommentatorer at drage det mosaiske forfatterskab i tvivl. Således argumenterede fx filosoffen Thomas Hobbes i 1651 på basis af vers som 5 Mos 34,6 og 1 Mos 12,6, at hele Pentateuken var skrevet efter Moses' død, og den jødiske filosof Baruch Spinoza (1632-1677) tillagde Ezra kompositionen af værket. Den franske, katolske præst Richard Simon tog spørgsmålet under grundig behandling og fremsatte den hypotese, at der oprindeligt havde været en række historiske kilder, der senere var blevet skrevet sammen af en redaktør – i denne sammenhæng kaldet en redaktor – til de fem kendte skrifter i Pentateuken. Denne tanke blev grundlaget for den moderne bibelkritik og er da også essentiel i firekildehypotesen, der i dag er den fremherskende teori på området.
Firekildehypotesen opstod i det 19. århundrede, da Julius Wellhausen fremlagde sin teori om Pentateukens oprindelse, hvori han argumenterede for, at den overleverede tekst er en sammenredigering af fire separate kilder: Jahvisten, Elohisten, Præsteskriftet og Deuteronomisten. Firekildehypotesen postulerer, at de fire kilder hver for sig blev nedfældet omkring 850 og 400 f. Kr., og at de i tidsrummet efter eksilet også kendt som Det babylonske fangenskab, blev samlet til den nuværende Torah, altså menes Torahen som færdig tekst at være noget yngre. Selv om firekildehypotesen er langt den mest udbredte i det teologiske miljø, er der dog stadig en levende debat om Pentateukens forfatterskab, og særligt fra konservative teologer møder teorien stor kritik.
Det antages i kristen kontekst ofte, at den jødiske forståelse af de fælles skrifter er stort set den sammen som den kristne, men dette er ikke tilfældet. For Første Mosebogs vedkommende er der f.eks. afgørende forskelle i tolkningen af passagen om Adam og Eva. Således opfattes beretningen blot som en historisk hændelse i urtiden, og ikke som i kristendommen som et egentligt syndefald, der nødvendiggør en frelseshistorie. Ligeledes identificeres slangen i beretningen ikke med Satan, der i øvrigt i jødedommen indtager en ganske anden rolle end i kristendommen, og Guds tiltale til slangen opfattes ikke som en messiansk profeti.
Den tidlige kristne kirke med dens jødiske rødder fastholdt et syn på Første Mosebog som autoritativ og baserede sin teologi på dens tolkning af dette og andre jødiske skrifter. Således blev beretningen om Adam og Eva i Edens have set som et syndefald med vidtrækkende teologiske implikationer, idet det medførte en overgang til en falden tid præget af synd, død og ufuldkommenhed. Slangen blev tolket som Satan selv, og syndefaldet tænktes at indstifte arvesynden – en grundlæggende arvelig syndighed, der gør at ingen mennesker kan være fuldkomne. Dette danner baggrunden for det kristne dogme, at verden efter syndefaldet er ufuldkommen, og der derfor er behov for Guds frelsesplan, hvor Gud Sønnen i skikkelse af Jesus Kristus lod sig dø på korset for at skabe mulighed for en genoprettelse af den oprindelige harmoni mellem Gud og mennesker.
Forfatteren af Johannesevangeliet parafraserede over Første Mosebogs første kapitel ved at personificere det evige logos (gr. λόγος "fornuft", "ord", "tale"): "I begyndelsen var Ordet, og Ordet var hos Gud, og Ordet var Gud." Denne passage markerer fremkomsten af det karakteristisk kristne dogme om treenigheden og begyndelsen på bruddet med jødedommen sidst i det 1. århundrede e.Kr. Jesus blev tolket som den "nye Adam", som ville forløse mennesket fra synden i Edens have, og Noas ark blev et symbol på kirken selv, som tilbyder frelse ved dåbens vand. Den abrahamitiske pagt blev nyfortolket af de tidlige kristne: Guds løfte til det udvalgte folk blev nu rakt videre fra Abrahams børn til Abrahams "åndelige" slægtninge, som var dem, der accepterede den nye pagt mellem Gud – i skikkelse af Jesus Kristus – og hans kirke.
Gud er skaberen: Gud har skabt alt af intet (creatio ex nihilo). Mennesket skabes i Guds billede, med retten til at herske over skaberværket, hvilket får stor indflydelse på teologiens fundament, at mennesket er en del af Guds plan og skabte orden. Mennesket som Guds indsatte hersker får også stor indflydelse på moderne politik, sociale, biologiske og etiske forhold.Gud er hellig: Første Mosebog beskriver ved skabelsen verden og mennesket som ”god”. I begyndelsen var der harmoni mellem skabningen og Skaberen. Men mennesket overtales af Satan til at trodse Guds befalinger, hvormed oprindelsen til og konsekvenserne af synden introduceres. Som straf for synden skal mennesket dø. Syndefaldet bliver en realitet og mennesket smides ud af Edens have. Der er blevet skabt en afstand mellem Gud og mennesket som ikke kan elimineres. Mennesket har ved sin utroskab forladt Guds kærlighed. Men da Gud udtaler sin forbandelse over mennesket, forkynder han samtidig det første ”evangelium”: ”Hendes afkom skal knuse dit hoved, og du skal bide hendes afkom i hælen.” Menneskets afkom skal knuse slangen.Udvælgelse: Guds udvælgelse af Abraham og hans slægt er gennemgående for hele Bibelen. Israel skal være Guds redskab hvormed Gud ville åbenbare sit ord og bringe frelse til mennesket, ikke fordi Israel var bedre end andre, men fordi Gud udvalgte Israel til at udføre sin plan.Guds pagter: Fælles for Guds pagter med Noa, Abraham og Israel er, at der knyttes specielt tre temaer til disse løfter: ”velsignelse”, ”et land” og ”frugtbarhed”. Det, pagterne lover, er hvad Adam og Eva tabte ved syndefaldet, en genoprettelse af det faldne. Gud giver de samme løfter til Abrahams åndelige slægtninge, de kristne i Romerbrevet, kapitel 4 og Galaterbrevet, kapitel 3.Opstandelsen: Første Mosebog viser hvordan menneskeheden faldt, men det viser også hvordan Gud leder sit folk. I pagterne lover Gud en fremtidig arv, som opnås ved opstandelsen af de hellige, som Abraham selv forventede, og ultimativt en ny skabelse ”... hvor retfærdighed bor.”Guds hensigt er mysteriøs: Den afhænger ikke af menneskeligt initiativ eller velvilje. Ej heller afhænger den af menneskelig kløgt og indsigt. 1. Mosebogs persongalleri har ingen anelse om, hvad det er, Gud har for med dem, før det indtræffer.
Mange af beretningerne fra Første Mosebog er genfortalt i Koranen, med en del variationer. For eksempel genfindes beretningerne om Kain og Abel, Noa og syndfloden, Abrahams ofring af Isak, Lot og Sodoma og Gomorra. Koranen lægger stor vægt på den moralske side af profeterne og fortællingen om Lots drukkenskab findes således ikke i Koranen. I muslimsk teologi accepteres torahen (kaldet Tawrat) som en åbenbaring fra Gud til Moses, men samtidig mener man, at den overleverede torah er blevet korrumperet og at den eneste troværdige tekst derfor er Koranen som den blev overleveret til Muhammed. Koranen indeholder i denne opfattelse essensen af alle tidligere åbenbaringer, inklusive torahen og evangeliet, fordi det er den sidst tilkomne åbenbaring.
Der findes vidt forskellige tolkninger af Første Mosebog, og emnet har skabt stor debat i videnskabelige fag som for eksempel biologi, geologi og palæontologi, fordi visse religiøse hævder, at skriftets fremstilling af verdens skabelse er videnskabeligt korrekt. Fortolkningerne spænder fra en bogstavelig læsning som anser teksten som sikkert historisk kildemateriale over narrative tolkninger, der ser teksten som allegorisk eller symbolsk til en pure afvisning af indholdet som ørkenfolks forældede myter. Desuden er der en omfattende teologisk fortolkning af Første Mosebog, som behandler og kontekstualiserer teksten i forhold til resten af Bibelens bøger.
Traditionelt er urhistorien i Første Mosebog i den vestlige kulturkreds blevet set som en korrekt fremstilling af verdens tilblivelse, omend der også i oldtiden findes eksempler på allegoriske læsninger. Med oplysningstiden, naturvidenskabens succes og fremkomsten af bibelkritikken stod en sådan traditionel opfattelse imidlertid mere og mere for skud, idet man i stigende grad drog urhistoriens historicitet i tvivl og regnede fortællingerne om skabelsen, syndfloden og sprogforvirringen som fortællinger, der snarere havde det pædagogiske sigte at lære læseren grundlæggende vilkår for menneskets eksistens og gudsforhold, idet hensigten ikke var at gøre krav på nogen videnskabelig sandhedsværdi. I modsætning til dette syn anses teksterne af konservative kristne og jøder for at være et skrift med poetisk observans, der dog ikke modsiger videnskaben i sin beskrivelse. De fastholder således den bibelske version, at skabelsen foregik på syv dage, omend der inden for disse strømninger er mange forskellige bud på, hvordan dette stemmer overens med videnskabens resultater. Disse strømninger betegnes overordnet set kreationisme.
Ligesom urhistorien har patriarktiden også været udsat for tekst- og bibelkritisk analyse og anses som hovedregel ikke længere af bibelforskere som historisk korrekt, men snarere som den narrative og mytologiske baggrund for det senere Israels historie, parallelt med Saxos beretninger om danske sagnkonger. Andre anser fortællingernes historicitet for at have stor betydning i forhold til Israels historie og den af Gud planlagte frelseshistorie. Her ses udvælgelsen af Israel til Guds folk som en plan fra Guds side for at genforene mennesket med Gud efter syndefaldet og føre mennesket tilbage til dets grundtilstand, som det var ved skabelsen. I denne udbredte, kristne fortolkning starter Guds frelseshistorie ved udvælgelsen af Abraham, strækker sig gennem folket Israels historie og når sit højdepunkt i Jesus Kristus, hvorefter den fortsætter til alle verdens nationer og folk gennem kirken og til sidst ender på Dommedag, hvor "... hvert knæ bøje sig, og hver tunge skal bekende Gud." (Rom 1,11)
I dag bruges teksterne i Danmark specielt i kirkeårets to tekstrækker i Den Danske Folkekirke, hvor flere afsnit bliver læst op i gudstjenesten, fx læses 1 Mos 11:1-9 Pinsedag ved 1. tekstrække, og indledningen 1 Mos 1:1-5 kan læses Juledag. Mange tekster er gennemgående på tværs af forskellige kirkesamfund og bruges også af katolske, reformerte og pentacostale menigheder i Danmark. Hos jøderne er hele Første Mosebog delt op i 12 afsnit, som læses op som torahlæsninger i synagogen.
Gennem historien har Første Mosebog haft stor indflydelse på kunst og litteratur. Op gennem middelalderen er de historiske beretninger blevet skildret utallige gange, ofte blandet med den daværende tids kulturelle stil. Søren Kirkegaard behandler i sit værk Frygt og Bæven beretningen om Abrahams ofring af Isak, og forklarer situationen ved den teologiske suspension af det etiske.
Holm-Nielsen, Svend m.fl. Bibelen: Indhold og Historie, G. E. C. Gads Forlag, Viborg 1966, side 15-38. ISBN 87-12-33652-1
Holm-Nielsen, Svend m.fl. Det gamle Testamente. Skabelse og vandringstid., Politikens Forlag 1968.
Holm-Nielsen, Svend. Det gamle Testamente og det israelitisk-jødiske folks historie, G. E. C. Gads Forlag, 1973. ISBN 87-12-33650-5
Nielsen, Eduard. Første Mosebog fortolket, Det Danske Bibelselskabs kommentarserie, København 1987. ISBN 87-7523-213-8
Nielsen, Eduard. Abrahams historie: en historisk-kritisk kommentar til Genesis 11,26-25,11, Museum Tusculanum, 1992.
Paaske, Oluf E. Første Mosebog, Bibelværk for menigheden, bind 1, Lohses Forlag, Fredericia 1992. ISBN 87-564-5210-1
Eliade, Mircea. De religiøse ideers historie – Fra aztekerne til politisk buddhisme, Gyldendal, 1995. ISBN 87-00-18168-4
Lundager Jensen, Hans Jørgen. Gammeltestamentlig religion: en indføring, ANIS, 1998. ISBN 87-7457-222-9
Lohses Store Bibelleksikon, bind 2, Lohses Forlag, Fredericia 1999, side 522-533. ISBN 87-564-5481-3
Første Mosebog – Hebraisk med engelsk paralleltekst og mulighed for hebraisk udtale.
