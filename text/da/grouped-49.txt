
Joe Hill, egentlig Joel Emmanuel Hägglund, alias Joseph Hillstrom, født den 7. oktober 1879 i Gävle, Sverige – dømt for mord og henrettet ved skydning den 19. november 1915 i Salt Lake City, Utah, USA, var en svensk/amerikansk fagforeningsaktivist, arbejderdigter og protestsanger.
Joe Hill regnes som en af det 20. århundredes mest indflydelsesrige amerikanske protestsangere, og han nævnes som inspirationskilde for kunstnere som Woody Guthrie, Bob Dylan, John Lennon og Joan Baez . Han skrev en række aktuelle arbejder- og protestsange, og han brugte især humoren og ironien i sine budskaber. Flere af Joe Hills sange blev trykt i "Little red Songbook", der blev udgivet af den syndikalistiske amerikanske arbejderorganisation, Industrial Workers of the World, som Joe Hill var medlem af og agiterede for.
Joe Hill opnåede at blive en levende legende blandt syndikalister og fagforeningsaktivister i USA, og hans sange gjorde ham til et kendt navn i den amerikanske arbejderklasse og blandt immigranter og arbejdsløse. Efter en meget omdiskuteret retssag, der vakte international opmærksomhed, og den efterfølgende henrettelse voksede hans popularitet, og Joe Hill er siden blevet genstand for film, sange, bøger, talrige artikler samt opera og teater.
Joe Hill bliver født som Joel Emmanuel Hägglund, den 7. oktober 1879, i Gävle, der ligger i landskabet Gästrikland nord for Stockholm. Han fødes som det tredje barn i en børneflok på ni. Kun seks når at blive voksne. Faderen, Olof Hägglund, arbejder som togkonduktør ved Gefle Dala Järnväg, der går mellem Gävle og Falun. Familien Hägglund på Nedre Bergsgatan er religiøs og musikalsk, så der bliver sunget meget med børnene i hjemmet. I løbet af barndommen lærer Joe Hill sig selv at spille banjo, guitar, klaver og mundharmonika, og han begynder også at skrive sine første sange, der handler om hans familiemedlemmer.
Kort efter Joe Hills otteårs fødselsdag i 1887 dør faderen, Olof Hägglund, efter en mindre operation, kun 41 år gammel. Faderens død medfører en brat økonomisk omvæltning for familien, der nogle få måneder forinden er blevet forøget med en datter. Det lykkes moderen, Margareta Katarina Hägglund, at holde sammen på sin familie, men alle må nu tage del i arbejdet med at skabe en indkomst, de kan leve af. Joe Hill arbejder som barn bl.a. ved et rebslageri og senere som fyrbøder i et byggefirma, hvor han skovler kul til en dampmaskine.
 Da Joe Hill er omkring 12 år gammel, bliver han ramt af en tuberkulose i hud og knogleled. Joe Hill får den mest almindelige behandling med kraftige doser røntgenstråler. Da det ikke er nok, gennemgår han flere hudbehandlinger i Stockholm. De giver ham karakteristiske ardannelser på halsen og i ansigtet. Joe Hill finder gennem hele sin opvækst tid til at pleje sin interesse for musik. Som ung optræder han sporadisk ved arbejdermøder, og han spiller ind i mellem på en lokal café. I januar 1902 dør moderen, Margareta Katarina Hägglund, efter længere tids sygdom. De seks søskende sælger barndomshjemmet, og deler arven mellem sig.
Mellem 1851 og 1930 emigrerer ca. 1,5 millioner svenskere til USA . Blandt disse er også Joe Hill og hans to år ældre broder Paul. Som passagerer på tredje klasse sejler de til New York og går i land ved Ellis Island i oktober 1902. Med et sparsomt engelsk, han har lært på KFUM i Gävle, får Joe Hill kortvarigt arbejde i New Yorks slumkvarterer som spyttebakkerenser. Et arbejde han dog hurtigt forlader for at drage videre. Joe Hill og Paul beslutter at fortsætte på egen hånd, og de rejser hver sin vej gennem Amerika.
De næste godt otte år i Joe Hills liv er kun sparsomt dokumenteret. Han er en enspændertype, der hverken ryger eller drikker og helst ikke taler om sig selv. Joe Hill arbejder sig vej gennem Amerika bl.a. som landarbejder, byggearbejder, havnearbejder og skovhugger. Fra 1905 findes et julekort, han sendte til sin familie i Sverige. Det er poststemplet i Cleveland, Ohio. Joe Hill er i San Francisco, Californien, da byen den 18. april 1906 rammes af det store jordskælv. Joe Hill beskriver den totale ødelæggelse, jordskælvet forårsagede, i en længere artikel, han sender til den lokale avis i Gävle. Artiklen bliver trykt den 16. maj.
Årene som omstrejfende daglejer i Amerika giver Joe Hill et mere jordnært og knap så glamourøst syn på landet. Han har oplevet den fattigdom, der er udbredt blandt hovedparten af immigranterne og socialt dårligt stillede, som han mener, bliver udnyttet af nogle få men meget velhavende kapitalister. Joe Hill slutter sig til Industrial Workers of the World, i daglig tale IWW, omkring 1910, mens han arbejder på havnen i San Pedro i Californien. Joe Hill ændrer sit navn fra Joel Emmanuel Hägglund til det mere mundrette Joseph Hillstrom. Hvorfor han gør det, er uklart. Der har været spekuleret i, at han havde skaffet sig fjender på grund af sit tiltagende engagement i arbejderbevægelsen og derfor måtte skifte identitet. Andre anfører, at han havde suppleret indtægten fra de skiftende arbejdspladser med småkriminalitet, og at navneskiftet skyldtes, han ville være et par skridt foran politiet.
IWW, med mottoet "an injury to one is an injury to all" , var blevet stiftet i juni 1905 ved en kongres i Chicago med deltagelse af en broget skare på 200 socialister, anarkister og fagforeningsaktivister fra hele USA. Stifterne af IWW var især utilfreds med det andet store forbund, American Federation of Labor. I et brev til IWWs avis, Industrial Worker, beskriver Joe Hill politiets voldelige overgreb på foreningens medlemmer Wobblies og andre aktionerende arbejdere. I brevet nævner han, at han er medlem af organisationens afdeling i Portland, Oregon, og han underskriver sig for første gang som Joe Hill.
Sporene af Joe Hills færden i årene mellem 1909 og 1912 er hovedsageligt dokumenteret via de breve og postkort, han sender til familie og venner. Joe Hill organiserer strejker og agiterer for IWW med sine sange. Der begynder nu at opstå legender og historier om ham. Ofte overlapper disse historier hinanden tidsmæssigt, så Joe Hill skulle have været ved flere forskellige aktioner på forskellige lokaliteter på den samme tid.
I januar 1911 befinder Joe Hill sig i grænseområdet mellem Californien og Mexico, hvor han slutter sig til en gruppe Wobblies, der støtter kampene for at vælte den mexicanske regering og præsident Porfirio Diaz. I grænsebyen Tijuana agiterer Joe Hill for at få amerikanere til at melde sig til kampene i Mexico. I 1912 skal han være blevet voldsomt banket efter at have holdt en tale i San Diego til fordel for strejkende havnearbejdere. Joe Hill bliver med tiden en ganske kendt person som sanger og agitator. Også arbejdsgiverne begynder at kende ham, og mange steder nægtes han ansættelse.  I juni 1913 arresteres Joe Hill under en havnearbejderstrejke i San Pedro i Californien. Han sigtes for løsgængeri og sidder 30 dage i fængsel. Året efter arbejder han ved minevognene i Silver King Mine i Park City i Utah ved Salt Lake City. Han er kommet til Utah i sommeren 1913 på vej til Chicago, hvor han angiveligt skulle møde lederen og medstifteren af IWW, William D. Haywood. Joe Hill besøger flere af de små svenske samfund i minebyerne i området og synger og spiller for dem. I den lille by Murray har han lejet et værelse hos familien Eselius. Joe Hill kendte familien fra Sverige og havde nogle år tidligere mødt familiens tre brødre Ed, John og Frank Eselius ved den amerikanske vestkyst.
Med sit talent som digter, sanger og taler tager Joe Hill del i arbejdet med at organisere og skaffe medlemmer til IWW. Hans sange bliver kendt i en stadig større offentlighed, og da Joe Hill ofte skriver humoristiske tekster med en til tider meget skarp ironisk undertone, falder sangene hurtigt i manges smag. Han bliver især kendt for udtrykket "You'll get pie in the sky when you die", der stammer fra hans vel nok mest berømte sang "The Preacher and the Slave". Teksten er lavet som en parodi over den kendte amerikanske vækkelsessang "In the Sweet Bye and Bye" og gør det muligt at synge teksten, når Frelsens Hær spiller melodien ved madkøerne og til vækkelsesmøder.
"A pamphlet, no matter how good, is never read more than once", skriver Joe Hill, "But a song is learned by heart and repeated over and over" . Og det er, hvad der sker for hans sange. Joe Hills tekster bliver trykt i den første udgave af IWWs arbejdersangbog, "Little red Songbook" i 1909, og skønt han aldrig selv indspiller sin musik, lærer folk hurtigt Joe Hills sange udenad, og de bliver sunget, når der er demonstrationer, strejker og aktioner rundt om i USA. Blandt hans mest populære sange er "The Tramp", "There Is Power in a Union", "Rebel Girl", "Workers of the World, Awaken!", "Where the Fraser River Flows" og "Casey Jones-Union Scab".
Den 10. januar 1914 om aftenen er den tidligere politibetjent John G. Morrison på arbejde i den slagterbutik, han nu har i Salt Lake City. Med i butikken på hjørnet af Eighth South Street og West Temple Street er sønnerne Arling og Merlin. John G. Morrison, der har en fortid i byens politikorps, forlod politiet for at åbne sin egen butik. Han har flere gange sagt, at arbejdet som betjent har givet ham mange fjender, og at han frygter at blive udsat for hævn. I forretningen opbevarer han sin gamle tjenestepistol. Hans butik er blevet røvet før, og mindst én gang har han trukket sit våben og skudt sig fri.
Kort før klokken 22, mens John G. Morrison og hans sønner gør klar til at lukke forretningen, trænger to bevæbnede mænd, maskeret med rødbrogede tørklæder, ind i butikken. Den ene begynder at skyde mod John G. Morrison. Arling griber faderens pistol og skyder mod mændene. Pistolmanden vender sig nu mod Arling og skyder også ham. Derefter forlader de to mænd forretningen. Den yngste søn, 13 årige Merlin, havde været bagest i butikken, da skuddene faldt, og er uskadt. John G. Morrison og Arling Morrison dør af deres skudsår.
Da politiet ankommer, kan Merlin kun give et sparsomt signalement af gerningsmændene. Men han kan fortælle, at personen, der skød John Morrison, havde råbt "We've got you now!", Nu har vi dig!, inden skuddene faldt.
Politiet afhører fire mænd den aften mistænkt for drabene. To af dem C. E. Christensen og Joe Woods bliver arresteret, da de forsøger at springe på et godstog, mens det kører fra banegården tæt ved gerningsstedet. Politiet må skyde med skarpt for at standse dem. Det viser sig, at de er efterlyst for røveri i Prescott, Arizona. En tredje mand W. J. Williams blev fundet gående med et blodigt lommetørklæde i lommen tæt ved butikken. Det eneste han ville sige var, at han var uskyldig, og at han boede ved det lokale Frelsens Hær, Salvation Army, der gav logi for hjemløse. Senere viste det sig, at Salvation Army ikke kendte til ham. Den fjerde mand, den 19-årige Oran Anderson, blev afhørt, da han mødte op på politistationen med en kaliber .38 kugle i armen. Han påstod, han var blevet holdt op af to mænd tæt ved gerningstedet.
Klokken ca. 23.30 samme aften henvender Joe Hill sig til lægen Frank McHugh for at få behandlet et skudsår. Joe Hill fortæller, han er blevet skudt i et skænderi om en kvinde, hvis navn han ikke vil afsløre. Kuglen er gået ind i brystet og ud gennem ryggen lige under skulderbladet, men har ikke ramt vitale organer. Frank McHugh rapporterer, at Joe Hill var bevæbnet med en pistol. Joe Hills skudsår behandles, og lægen arrangerer hans hjemtransport. På vej hjem beder Joe Hill bilens chauffør standse på et mørkt sted. Her står Joe Hill ud af bilen og smider tilsyneladende en pistol væk. Den findes aldrig.
Politiet betragter til at begynde med drabene på John G. Morrison og hans søn som en hævnakt, da der ikke er røvet noget fra forretningen. Dagens omsætning ligger stadig i kassen, så motivet har ikke været røveri. Byens aviser kan dagen efter drabene fortælle, at et af de skud, Arling havde affyret, ramte den ene af mændene. Ingen tekniske beviser kan dog bekræfte den påstand, men vidner har bemærket, at den ene gerningsmand havde taget sig til brystet, da han forlod butikken, og der er fundet blodspor i sneen ikke langt fra gerningsstedet. Om motivet til nedskydningen af John G. Morrison og hans søn skriver avisen Salt Lake Tribune dagen efter:
That revenge was the motive for the crime is the belief of the police. On two former occasions Morrison had had battles with holdups. Last September Morrison was attacked by two masked thugs while on his way home from his grocery store. Drawing a revolver he fired at the men. Both escaped. Morrison had often described to the family the appearance of the bandits. The descriptions given last night of the murderers tallied in many respects with that of the men who were in the former encounter. 
Politiet efterlyser de to gerningsmænd, og i avisen beder de alle, der kan bidrage til opklaringen, om at give sig til kende. Da Frank McHugh næste morgen læser opfordringen i avisen, kontakter han politiet og fortæller om Joe Hills skudsår. Tre dage senere kommer Frank McHugh på hjemmebesøg hos Joe Hill for at tilse hans sår og give ham smertestillende midler. Samtidigt stormer politiet fra Murray Joe Hills værelse hos familien Eselius og finder Joe Hill i sengen. Med trukne våben beordrer politiet ham til ikke at bevæge sig. Da Joe Hill tilsyneladende alligevel rækker ud efter noget, affyrer en af betjentene et skud og rammer Joe Hill i hånden.
På hans værelse finder man et rødbroget tørklæde, men den pistol, lægen havde omtalt, finder man ikke. Det var ikke en pistol, men et par bukser, Joe Hill havde rakt ud efter. Han benægter ethvert kendskab til drabene på John G. Morrison og hans søn. Han fastholder sin forklaring fra aftenen før om et skænderi om en kvinde og siger, han var blevet skudt, mens han havde haft hænderne over hovedet. Da han bliver arresteret som Joseph Hillstrom, går der et stykke tid, inden det bliver klart for en større offentlighed, at der er tale om Joe Hill, den kendte protestsanger og digter. Først dagen inden hans retssag, kan en lokal avis fortælle den rette sammenhæng. Joe Hills værelseskammerat, Otto Applequist, der er under mistanke for at være den anden gerningsmand, forlader Murray på mordnatten og er ikke set siden.
Der bliver afholdt en preliminary hearing, et forberedende retsmøde, der skal afgøre, om der er grundlag for at rejse tiltale mod Joe Hill for drabene. Joe Hill afslår at benytte en forsvarer ved retsmødet og kræver at måtte forsvare sig selv, Pro Se defense, idet han påberåber sig fattigdom. Anklagerens påstand ved retsmødet er, at Joe Hill ville begå et væbnet røveri mod John G. Morrisons forretning, men at røveriet slog fejl, hvorefter Joe Hill havde dræbt de to i butikken. Joe Hill kan ikke sige meget til sit forsvar, og retsmødet beslutter, at Joe Hill skal sigtes for drabene. Den offentlige anklager proklamerer, at han vil gå efter dødsstraf. Joe Hill varetægtsfængsles indtil retssagen uden mulighed for kaution.
Retssagen mod Joe Hill varer fra den 17. juni til 28. juni 1914. To advokater i Salt Lake City, E. D. McDougall og F. B. Scott, tilbyder at forsvare Joe Hill vederlagsfrit. Midtvejs i retssagen begærer Joe Hill dem begge fyret, idet han påstår, de i virkeligheden arbejder for statsadvokaturet, District Attorney, og kun ønsker at fælde ham for drabene. Dommeren, Morris L. Ritchie, vil ikke tillade, at Joe Hill forsvarer sig selv, og afslår begæringen. Skønt IWW stiller to af sine bedste advokater Orrin N. Hilton og Soren Christensen til rådighed for forsvaret, nægter Joe Hill fra nu af at samarbejde med sine forsvarere.
Anklageren, E. O. Leatherwood, bygger udelukkende sin bevisførelse på vidneudsagn. Der er ingen tekniske spor, der forbinder Joe Hill med gerningsstedet. Hverken hans blod eller kuglen, der var gået gennem ham, er fundet. Merlin Morrison kan tøvende se visse ligheder mellem Joe Hill og den ene af gerningsmændene. Et andet vidne mener at genkende de karakteristiske ar, Joe Hill har i ansigtet efter tuberkulosen som barn. Frank McHugh vidner om den aften, Joe Hill havde opsøgt ham, og beskriver Joe Hills skudsår. Han gentager også, at han havde set en pistol i Joe Hills besiddelse.
Der spekuleres i, om Joe Hill vil bryde tavsheden og vidne til fordel for sit eget forsvar og afsløre omstændighederne ved det jalousidrama, der angiveligt har resulteret i hans skudsår. Men Joe Hill nægter at vidne. Anklageren anfører, at Joe Hills modvilje mod at vidne kun kan skyldes, at hans vidneudsagn ikke vil kunne holde ret længe. Juryen voterer kun nogle få timer den 28. juni 1914, inden den finder Joe Hill skyldig i drabene, og han bliver dømt til døden. Som dødsdømt i Utah kunne den dødsdømte selv vælge, om denne ville skydes eller hænges. Joe Hill får også dette valg. "I'll take the shooting" svarer han, "I've been shot a couple times before, and I think I can take it".
Joe Hill bliver ført til Utah State Penitentiary, hvor han skal afvente sin henrettelse. Den bliver berammet til den 1. oktober 1915. De næste 16 måneder sidder Joe Hill fænglset, mens hans dom bliver prøvet ved de amerikanske appelinstanser. Når han ikke er optaget af appellerne, skriver Joe Hill sange, breve, digte og artikler. Man han er stadig hemmelighedsfuld om sig selv. I 1915 skriver han:
Biography you say? No. Let's not spoil good writing paper with such nonsense – only the here and now is of concern to me. I am a 'citizen of the world' and I was born on a planet called the earth. The exact spot where first I saw the light of day is of such slight importance that it deserves no comment – I haven't much to say about myself. Will only say that I have done what little I could to bring the flag of freedom closer to its goal. 
Det socialistiske tidsskrift "Appeal to Reason", der blev grundlagt i USA i 1897, trykker den 15. august 1915 en artikel af Joe Hill. I den løfter han lidt af sløret om sig selv og retssagen. Han skriver:
In spite of all the hideous pictures and all the bad things and printed about me, I had only been arrested once before in my life, and that was in San Pedro, California. At the time of the stevedores' and dock workers' strike. I was secretary of the strike committee, and I suppose I was a little too active to suit the chief of that burg, so he arrested me and gave me thirty days in the city jail for vagrancy and there you have the full extent of my "criminal record".
  The main and only fact worth considering, however, is this: I never killed Morrison and do not know a thing about it. He was, as the records plainly show, killed by some enemy for the sake of revenge, and I have not been in the city long enough to make an enemy.
  Shortly before my arrest I came down from Park City; where I was working in the mines. Owing to the prominence of Mr Morrison, there had to be a "goat" and the undersigned being, as they thought, a friendless tramp, a Swede, and worst of all, an I.W.W, had no right to live anyway, and was therefore duly selected to be "the goat".
  I have always worked hard for a living and paid for everything i got, and in my spare time I spend by painting pictures, writing songs and composing music.
  Now, if the people of the state of Utah want to shoot me without giving me half a chance to state my side of the case, bring on your firing squads – I am ready for you. I have lived like an artist and I shall die like an artist. 
Dagen inden Joe Hill henrettes, skriver han i et telegram til lederen af IWW, William D. Haywood: "Goodbye Bill. I die like a true blue rebel. Don’t waste any time in mourning. Organize". 
Efter domsfældelsen bliver Joe Hill og hans dødsdom en kampsag for IWW. William D. Haywood og Elizabeth Gurley Flynn, IWWs kvindelige frontfigur, rejser rundt i USA og taler for, at det er Big Business, der står bag Joe Hills dødsdom. IWWs avis, "Solidarity", opfordrer alle til at skrive til de retslige instanser og kræve Joe Hill benådet. Kravene gentages på pamfletter og løbesedler i hele USA. Opfordringen medfører en brevstorm, og mange tusinde breve, resolutioner og petitioner bliver sendt med krav om benådning. På en pamflet fra 1915 kan man læse:
Joe Hill.He has earned the hatred of the master class as a fighter for humanity, as a champion of the working class and as the poet of the American proletariat. Shall the masters have their revenge? 
Den australske afdeling af IWW sender i juni 1915 en resolution med 30.000 underskrifter og kræver dødsdommen mod Joe Hill omstødt. Den bakkes op af resolutioner fra fagforbund i Europa. Flere af disse henvendelser ender på skrivebordene hos Utahs guvenør, William Spry, og den amerikanske præsident, Woodrow Wilson. Et af brevene til Woodrow Wilson kommer fra forfatteren og aktivisten Helen Keller, der skriver:
Your Excellency: I believe that Joseph Hillström has not had a fair trial and the sentence passed upon him is unjust. I appeal to you as official father of all the people to use your great power and influence to save one of the nation's helpless sons, the stay of execution will give time to investigate new trial will give the man justice to which the laws of the land entitle him. 
Virginia Snow Stephen, der er art director ved University of Utah, sender i september 1915 et telegram til Sveriges ambassadør i USA, W. A. F. Ekengren. I telegrammet, der en appel til den svenske ambassadør om at gribe ind, står der:
Hillstrom Swedish subject has been condemned to be shot October 1.The case gross miscarriage of justice I appeal to you in the name of right and humanity to secure a reprieve.Miss Sigrid Bolin sister of the late Jacob Bolin former Swedish Consul here joins in this appeal. 
Joe Hill havde beholdt sit svenske statsborgerskab, mens han levede i USA, og den svenske ambassadør iværksætter derfor straks en undersøgelse af omstændighederne ved hans retssag og dom. For at vinde tid anmoder W. A. F. Ekengren derfor på vegne af den svenske regering, præsident Woodrow Wilson om at udsætte henrettelsen. Anmodningen lyder:
  A Swedish subject named Joseph Hillstrom has been sentenced by the courts of Utah to be shot October first for murder in the first degree. I have only had a short time to study the case. However, I have come to the conclusion that the evidence, which is only circumstantial, is insufficient to warrant capital punishment, and that the prisoner's insolent behavior during trial and refusal to take the stand in his own behalf prejudiced both jury and Court against him. I have already through the Department of State, as well as directly appealed to Utah's Governor for a stay of execution in order that the case might be reopened, but so far have received only an answer that if new facts can be shown in favor of the accused he will listen to this appeal.
  As the insufficiency of evidence is the reason for my appeal, I cannot feel satisfied with such an answer. My opinion as to the injustice of the sentence considering the evidence presented at the trial is shared by several men of legal profession as well as a great number of prominent citizens in different parts of this country and I have received numerous applications to try to intercede in behalf of the condemned. Also my Government which has from several sources received information about the case, has instructed me to do my utmost. In order to exhaust every possible means to at least postpone the execution of the sentence, I venture to most respectfully lay the case before you, Mr. President for your benevolent consideration.W.A.F. Ekengren, Swedish Minister. 
Den appel kan Woodrow Wilson ikke sidde overhørig. Han beder Utahs guvenør om at udsætte Joe Hills henrettelse. Guvenør William Spry, der er overbevist om Joe Hills skyld, går modvilligt med til en udsættelse, så W. A. F. Ekengren kan få den fornødne tid til at fremskaffe beviser, der kan begrunde en omstødelse af dommen. Det lykkes ikke forsvaret at fremskaffe nye beviser, og Joe Hill nægter stadig at udtale sig. I en enkelt meddelelse til retten fastholder han, at han ikke mener, han har fået en retfærdig rettergang, og at han i en retfærdig retssag ville være blevet frikendt. Han fastholder også, at han ikke behøver at bevise sin uskyld.
Presset af bl.a. American Federation of Labor forsøger Woodrow Wilson den 17. november 1915 endnu engang at få udsat henrettelsen. Den anmodning afslår William Spry med brevet:
Who demand his release regardless of his guilt. I am fully convinced that your request must be based on a misconception of the facts or that there is some reason of an international nature that you have not disclosed. With a full knowledge of all the facts and circumstances submitted I feel that a further postponement at this time would be an unwarranted interference with the course of justice. Mindful of the obligations of my oath of office to see to is that the laws are enforce I cannot and will not lend myself or my office to such interference. Tangible facts must be presented before I will further interfere in this case. 
Aftenen før sin henrettelse skriver Joe Hill sit testamente til William D. Haywood:
My Will is easy to decideFor there is nothing to divideMy kin don't need to fuss and moan –"Moss does not cling to rolling stone"My body? – Oh. – If I would chooseI would to ashes it reduceAnd let the merry breezes blowMy dust to where some flowers grow.Perhaps some fading flower thenWould come to life and bloom again.This is my last and final will. –Good luck to all of youJoe Hill
Morgenen efter Joe Hills henrettelse skriver New York Times, at dødsdommen vil: "make Hillstrom dead more dangerous to social stability than he was when alive," og fortsætter: "there will grow up in the revolutionary group a sincere belief that he died a hero as well as a martyr". Joe Hill får sit ønske om at blive spredt for vinden opfyldt. Efter en mindehøjtidelighed ved O'Donnell Funeral Home i Salt Lake City den 21. november 1915 bliver Joe Hills lig ført til Westside Auditorium i Chicago, hvor hans bisættelse den 25. november 1915 overværes af mere end 30.000 mennesker og dermed bliver en af de største bisættelser i USA's historie. I avisen "International Socialist Review" skriver Ralph Chaplin i december 1915 en artikel om Joe Hills bisættelse:
By 10.30 the streets were blocked in all directions; street cars could not run and all traffic was suspended. Within the hall one could almost hear the drop of a pin at all times. The casket was placed on the flower-laden, black and red draped stage, above which was hanging a hand woven I.W.W. label.
  The funeral exercises were opened with the singing of Joe Hill's wonderful song, "Workers of the World, Awaken" – members of the "I.W.W." leading and the audience swelling out the chorus. This was followed by Jennie Wosczynska's singing of the "Rebel Girl", written and composed by Joe Hill, after which came two beautiful tenor solos, one in Swedish by John Chellman and one in Italian by Ivan Rodems.
  Thousands in the procession wore I.W.W. pennants on their sleeves or red ribbons worded, "Joe Hill, murdered by the authorities of the state of Utah, November the 19th, 1915" or "Joe Hill, I.W.W. martyr to a great cause," "Don't mourn – organize, Joe Hill" and many others.
  Songs were sung all along the way, chiefly Joe Hill's, although some of the foreign-speaking workers sang revolutionary songs in their native tongues. As soon as a song would die down in one place, the same song would or another would be taken up by other voices along the line.
  The murdering of martyrs has never yet made a tyrant's place secure. The state of Utah has shot our song-writer into everlasting immortality and has shot itself into everlasting shame. 
Joe Hill kremeres den 26. november 1915. Hans aske fordeles i små poser og sendes til IWWs lokalkontorer i USA, Sydamerika, Europa, Asien, New Zealand og Afrika, hvor asken bliver spredt for vinden den 1. maj 1916 på arbejdernes internationale kampdag.
En svensk/amerikaner J. A. Granström der også deltager ved kremeringen, medbringer en af poserne med Joe Hills aske, da han år senere vender tilbage til Sverige. I 1960 kontakter J. A. Granström sin ven fra ungdomsårene redaktør Gustaf Sjöström i Göteborg og fortæller om asken. Forvaret i en cigarkasse bliver posen med asken i 1961 overdraget til Arbetarrörelsens Arkiv. Ved en højtidlighed den 20. maj 1967 mures en urne med Joe Hills aske ind i den vestre væg i Ljusgården ved Folkets Hus i Landskrona. Sammen med asken bliver også dokumenter fra IWW lagt i muren. I 1969 køber Sveriges Arbetares Centralorganisation, SAC, Joe Hills barndomshjem i Gävle og gør det til et museeum med navnet Joe Hill-gården. I et mindeværelse i huset opbevares bl.a. kopier af Joe Hills sidste breve til familien. U. S. Postal Service opdager i 1988, at et af brevene med Joe Hills aske var blevet tilbageholdt af det amerikanske postvæsen på grund af sit noget aparte indhold. Indholdet, et foto af Joe Hill med påskriften: "Joe Hill murdered by the capitalist class, Nov. 19, 1915", samt en lille pose med Joe Hills aske bliver herefter deponeret i det amerikanske rigsarkiv, National Archives. Det sidste af Joe Hills aske spredes for vinden i Washington D.C., i november 1988.[kilde mangler]I marts måned 2007 overdrog det amerikanske kommunistparti et enormt arkiv med partiets materiale til New York University. Det historiske arkiv består af 12.000 kasser, der indeholder bl.a. dokumenter, bøger og omkring en million fotografier. Og så indeholder arkivet også Joe Hills håndskrevne testamente, som han skrev på vers aftenen før sin henrettelse.[kilde mangler]I en biografi fra 2011, konkluderede forfatteren William M. Adler, at Joe Hill højest sandsynligt var uskyldig i morderne, og på at alle beviser pegede på den norske immigrant og karriere kriminelle Magnus Olson eller "Frank Z. Wilson", som havde en havde en slående lighed med Hill, og som det lokale politi også havde i kikkerten som en tidlig mistænkt i sagen, som en mere plausibel gerningsmand. Adler giver i bogen også udtryk for, at Hills manglende vilje til at forsvare sig selv i retten, skyldtes at han mente, at han ville være mere værd for arbejderbevægelsen som en død martyr end som levende medlem.[kilde mangler]
Der kendes kun en håndfuld sange, man med sikkerhed ved, Joe Hill selv skrev både tekst og musik til. De fleste af hans tekster var skrevet til tidens kendte og populære melodier, hvilket gjorde dem lettere at lære og nemmere at synge med på. Især benyttede Joe Hill melodierne fra Salvation Army, der var meget synlige i gadebilledet i datidens USA.
Han skrev hvervesange, der skulle få arbejderne til at organisere sig under IWW, og kampsange til forskellige aktuelle demonstrationer og strejker. Joe Hills sange blev i begyndelsen trykt i IWWs egen avis, Solidarity, og fra 1909 også i "Little Red Songbook". Herefter blev Joe Hill hurtigt et kendt navn i arbejderkredse. I 1916 års udgave af Little Red Songbook, der blev udgivet som "Joe Hill Memorial Edition", var 15 af Joe Hills sange med..
Men Joe Hill skrev mange flere sange og digte. I 1967 dukker en hidtil ukendt Joe Hill-tekst op i Sverige. Det var "My Dreamland Girl", også en poetisk sang som Joe Hill skrev i 1914. Her følger en ufuldstændig liste over kendte Joe Hill-tekster.
Teksterne markeret med (*) var alle med i "Joe Hill Memorial Edition" fra 1916:
Joe Hill fik stor indflydelse på den amerikanske protestsang, og blev inspirationskilde for både samtidige og senere amerikanske protest- og folkesangere.
I bogen, "Joe Hill – diktare och agitator", af Ingvar Söderström spekuleres der i, at den kvinde, Joe Hill hævder at have besøgt på drabsnatten, var Maria Johansson, som han allerede kendte, mens de begge boede i Gävle. 
Det svenske teater, Teater Sláva i Huddinge, har opført forestillingen "Mourning and Organizing" om Joe Hill. Stykket er skrevet af Daniel Rudholm og den amerikanske instruktør Dan Rothenberg. 
I 1990 udkom albumet "Don't Mourn – Organize!: Songs Of Labor Songwriter Joe Hill", hvor forskellige artister fortolker sange af og om Joe Hill. 
Den 29. september 1970 havde operaen ,"Joe Hill: The Man Who Never Died", med musik af Alan Bush og tekster af Barrie Stavis premiere ved Deutsche Staatsoper i Berlin. Siden operaen i 1970 blev opført i det engelske BBCs Radio 3, har den været genudsendt flere gange . Operaen var baseret på Barry Stavis skuespil "The Man Who Never Died" fra 1954. 
I sangen "I Found Out" fra 1970 låner John Lennon fra Joe Hill, når han synger, "Old Hare Krishna got nothing on you (...) Keep you occupied with pie in the sky"'. 
I 1980 udgav det svenske postvæsen en serie Europa-frimærker. Et af disse frimærker var til minde om Joe Hill. 
Bob Dylan fortæller i sine memoirer, at Joe Hill var en af hans inspirationskilder, da han selv begyndte at skrive sange. 
Forfatteren Stephen King har en søn, der er døbt Joseph Hillstrom King, og selv skriver bøger under navnet Joe Hill. 
Filmen Joe Hill af den svenske instruktør Bo Widerberg havde premiere i 1971 og vandt Special Grand Jury Prize på filmfestivalen i Cannes. 
Et af de svenske Bergslagens X51-lokomotiver, X51 3248, bærer navnet Joe Hill. 
 Ralph Chaplin (1887-1961) var en kendt amerikansk arbejderaktivist og protestsanger, der var med til at organisere et antal større strejker for IWW. I 1917 blev han dømt for spionage og afsonede 4 år af en dom på 20 år. Efter løsladelsen fortsatte han sit engagement indtil 1947, hvor han blev ansat som kurator ved Washington State Historical Society.
Alfed Hayes (1911-1985) var en engelsk manuskriptforfatter, forfatter og poet, der arbejdede i Italien og USA. Han er især kendt for sit samarbejde med Roberto Rossellini om filmen Paisan og med Vittorio De Sica om filmen Cykeltyven.
William D. Haywood, også kaldet "Big Bill Haywood", (1869-1928) var en amerikansk fagforeningsleder og aktivist. Han var leder af Western Federation of Miners, medstifter og leder af IWW samt bestyrelsesmedlem i Socialist Party of America. I 1918 mistænkes han for landsforræderi og spionage og flygter til det daværende Sovjetunionen, hvor han bliver til sin død.
Helen Keller (1880-1968) var en døv-blind amerikansk forfatter, politisk aktivist, medlem af IWW og lektor. I 1964 blev hun tildelt den amerikanske Frihedsmedaljen af præsident Lyndon B. Johnson.
Earl Robinson (1910-1991) var en amerikansk socialist, komponist og sangskriver fra Seattle, Washington. Earl Robinson skrev flere populære sange og komponerede musik til flere Hollywood film.
Virginia Snow Stephen (1864-?) var datter af Lorenzo Snow, lederen af mormonkirken i Salt Lake City. Hun blev efterfølgende opsagt fra University of Utah og flyttede til Californien, hvor hun fortsatte med at være politisk aktiv.
Joseph Webster, egentligt Joseph Philbrick, (1819-1875) var en amerikansk musikhandler, sanger og komponist af bl.a. søndagsskolesange.
"Myrdet for at samle arbejderne", artikel af Ken Bruun i "Arbejderen" nr. 211, den 19. november 2005, side 12
"Joe Hill: The IWW & The Making Of A Revolutionary Working Class Counterculture" af Franklin Rosemont, 2003
"Guerilla Minstrels: John Lennon, Woody Guthrie, Joe Hill and Bob Dylan" af Wayne Hampton, 1986
"Arbetarsångaren Joe Hill, mördare eller martyr?" af Ture Nerman, 1951 (genudgivet i 1979)
"American Characters: Joe Hill" af Richard F. Snow artikel i American Heritage oktober 1976
"Joe Hill – diktare och agitator" af Ingvar Söderström, udkom første gang i begyndelsen af 1970'erne, og blev genudgivet i 2002 med titlen "En sång kan inte arkebuseras"
"Joe Hills sånger: The complete Joe Hill song book" redigeret af Enn Kokk med oversættelser til svensk af Jacob Branting och Rune Lindström, 1969
"The Preacher And the Slave aka Joe Hill: A Biographical Novel" af Wallace Stegner, 1950
The American Folklife Center at the Library of Congress: Yderligere henvisning til litteratur om Joe Hill (engelsk)
Listen indeholder kildehenvisninger for de supplerende oplysninger i artiklen, der ikke stammer direkte fra hovedkilderne:
KUED Channel 7 University of Utah: Joe Hill – The Man Behind the Martyr – (En særdeles udførlig biografi over Joe Hills liv, har links til undersider med uddybende artikler.) (engelsk)
BBC: Joe Hill – Murderer or Martyr? – (Har bidraget med oplysninger om retssagen og Joe Hils tid i fængslet.) (engelsk)
Law Library – American Law and Legal Information: Joe Hill Trial: 1914 – Circumstantial Evidence But No Motive, Suggestions For Further Reading – (Har bidraget med ekstra informationer vedrørende retssagen.) (engelsk)
Professor Ron Yengich: The Joe Hill Project – (God artikel med hovedvægten på selve retssagen, har afskrifter af de daglige omtaler i Salt Lake Tribunes.) (engelsk)
Arbetaren, 20. marts 2007: Joe Hills * sista vilja återfunnen – (Nyheden om arkivet med Joe Hills sidste vilje) (svensk)
America's Union Movement: Joe Hill (1879 – 1915) – (God biografi, har bidraget med oplysninger om barndommen) (engelsk)
Joe Hill's Songs (and tributes) – (Oversigt over kendte Joe Hill-sange med tekster) (engelsk)LA-ikon
Johann Friedrich Struensee (født 5. august 1737 i Halle i Kongeriget Preussen, død 28. april 1772 i København) var en preussisk læge og politiker. I 1758 blev han stadslæge i Altona, hvor han ti år senere mødte kong Christian 7. Struensee fulgte den enevældige konge som læge på hans udlandsrejse 1767-68. Christian 7. var så tilfreds med Struensees indsats, at han fulgte kongen tilbage til København, hvor han kort efter hjemkomsten blev udnævnt til kongens livlæge. Struensee udviklede efterhånden et fortroligt forhold til dronning Caroline Mathilde – et forhold der førte til, at han fra 1770 blev dronningens elsker.
Da dronning Caroline Mathilde i 1771 fødte datteren Louise Augusta, var den folkelige forargelse stor. Ingen var i tvivl om, at Struensee var far til prinsessen, der fik det ikke særligt flatterende tilnavn la petite Struensee, selv om Christian 7. officielt vedkendte sig faderskabet. Struensees datter blev blandt andre mor til prinsesse Caroline Amalie, der gennem sit ægteskab med kong Christian 8. endte som dronning af Danmark.
Gennem sin indflydelse på kongen og sit forhold til dronningen skaffede Struensee sig med tiden en ganske anseelig politisk magt. I løbet af et års tid fik han afskediget de gamle konseilsministre, erstattede konseillet med et kabinetsstyre og udnævnte sig selv til greve og gehejmekabinetsminister med magt til på egen hånd at udstede kabinetsordrer. De skulle blot senere forelægges til godkendelse hos kongen. På mindre end halvandet år udsendte Struensee omkring 2.000 kabinetsordrer: offentlige ansættelser skulle udelukkende ske efter kvalifikationer, statens bureaukrati skulle forenkles og godsejernes indflydelse mindskes etc.. En lang række af disse kabinetsordrer var ændringer og reformer, der var præget af oplysningstidens tanker: pressefrihed, afskaffelse af tortur inden for retsvæsenet, bedre forhold for fæstebønder, afskaffelse af mange privilegier osv.
Tiden var tilsyneladende endnu ikke moden til så omfattende forandringer, så Struensees reformiver og hans intime forhold til dronningen skaffede ham hurtigt mange fjender især i adelige og militære kredse. Ved et paladskup på Christiansborg Slot den 17. januar 1772 blev Struensee og vennen Enevold Brandt arresteret natten efter et maskebal i hofteatret. I spidsen for kuppet stod enkedronning Juliane Marie, Frederik 5.s anden hustru, og hendes søn, arveprins Frederik. De havde fået en skrækslagen Christian 7. til at underskrive arrestordren. Struensee og Brandt blev sat i fængsel i Kastellet og dronning Caroline Mathilde på Kronborg Slot. Der blev nedsat en ekstraordinær domstol over dem. Hovedanklagen mod Struensee var magtmisbrug og hans forhold til dronningen. Brandt blev anklaget for bl.a. ved flere lejligheder at have pryglet kongen. Begge blev kendt skyldige i majestætsfornærmelse, og Christian 7. underskrev dødsdommen.
Tusinder af københavnere strømmede til Øster Fælled den 28. april 1772 for at overvære at dommen blev eksekveret. Ved Struensee og Brandts henrettelse fik de først hugget højre hånd af, og kort tid efter kunne bødlen holde de afhuggede hoveder op for folkemængden. Kroppene blev herefter parteret og lagt på hjul og stejle, mens hoved og hånd blev sat på en stage. Man ville også gerne have henrettet Caroline Mathilde, men da hendes broder, den engelske konge Georg 3. , raslede med sablen, blev hun i stedet afhentet af en engelsk fregat og deporteret til slottet i Celle i kurfyrstendømmet Hannover uden sine børn. Hun så hverken tronarvingen Frederik eller Louise Augusta siden. Caroline Mathilde døde under en epidemi af skarlagensfeber i 1775 kun 23 år gammel og blev bisat i St. Marienkirche i Celle. Kongen kommenterede nyheden om dødsfaldet på denne måde: Det var synd – hun havde gode lægge.
Johann Friedrich Struensee var søn af præsten i Halle og professor i teologi på Halles universitet, den senere biskop i hertugdømmerne Adam Struensee, og Marie Dorothea Struensee. Faderen var af pietistisk overbevisning af den franckeske retning, der både lagde vægt på samfundsnyttige aspekter og verdslige kundskaber. Struensee blev indskrevet som medicinstuderende på universitetet i Halle i 1752. Der havde været flere ansete læger i Struensees familie, blandt andet kong Christian 6.'s livlæge Johan Samuel Carl, der efter sin afsked i 1742 boede hos Adam Struensee. 
Efter Struensees egne udtalelser var nogle af hans forbilleder kendte videnskabsmænd som den schweiziske læge Albrecht von Haller og den franske filosof Claude Adrien Helvétius, hvis mest kendte værk De l'esprit (1758) den franske regering havde dømt til offentlig afbrænding. Struensees bogsamling rummede bøger af Voltaire, Jean-Jacques Rousseau og Ludvig Holberg (Moralske Tanker i en tysk oversættelse). Struensee var både påvirket af Oplysningstidens tanker og den pietistiske strømning.
I 1757 tog Struensee doktorgraden i medicin med en afhandling Om skaden ved forkerte legemsbevægelser, et emne som var blevet pålagt ham at skrive om af hans professor, den  berømte Johan Andreas Wilhelm Büchner. Den omtalte forebyggelse af skader og pegede frem mod de opdragelsestanker, som han udsatte kronprins Frederik for. Afhandlingen var bemærkelsesværdig på grund af dens fuldkomne mangel på kildehenvisninger og selvstændige eksperimenter. Forarbejderne til den viser at emnet sandsynligvis ikke har interesseret den unge Struensee synderligt.I 1757 blev faderen præst i Altona i det det danske rige. Struensee fulgte med familien til Altona, og allerede 1758 blev han ansat som stadsfysikus (læge) i byen. Lønnen på 70 rigsdaler om året var alt for lav til at nogen kunne leve som en anstændig borger, og han begyndte i 1763 sammen med studiekammeraten fra Halle, David Panning, at udsende tidsskriftet Zum Nutzen und Vergnügen ("Til nytte og fornøjelse"). Det indeholdt både folkeoplysning og underholdning. Men en artikel – der i et satirisk teologisk sprog gjorde grin med læger som solgte kvaksalvermedicin for egen vindings skyld – blev anset for at være fordærveligt for ungdommen og forhånende overfor religionen. Tidsskriftet blev forbudt, og bogtrykkeren fik en bøde. Artiklen var sandsynligvis ikke skrevet af Struensee selv, men som redaktør var han ansvarlig for indholdet i bladet. Året efter udgav Struensee endnu et tidsskrift, Til Fremme af Videnskaberne, Kunsterne, Smagen og Sæderne, som ikke indeholdt satirisk stof. Det blev tilladt.
Embedet som læge skaffede ham kontakt med områdets adelige som grev Schack Carl Rantzau, og det var ham, der fik Struensee udnævnt til rejselæge for den forestående kongelige udlandsrejse.
Den præcise diagnose på kongens sindstilstand er vanskelig at stille, men det er sandsynligt at kongen var umoden ved tronbestigelsen og muligvis led af skizofreni. Efter sin kroning udtalte han, at han "ville rase et år", og sammen med Anna Cathrine Benthagen (Støvlet-Cathrine) foretog han hærgende togter igennem Københavns natteliv for at afreagere for den behandling af ydmygelse og vold, han havde været udsat for. Mens hans tilstand i hans unge år udmøntede sig i lange perioder som ekstrem fysisk aktivitet, begyndte den efterhånden at antage en mere og mere letargisk (inaktiv) karakter, kun afbrudt af enkelte kortvarige perioder med aktivitet.
Foruden disse symptomer var kongen meget letpåvirkelig. Det betød, at den person, der kunne opnå langvarig personlig adgang til kongens gemakker, let kunne påvirke alle kongens beslutninger. Der eksisterede i forvejen et udpræget kabinetsstyre, fordi Frederik 5. i det meste af sin regeringsperiode havde udvist meget begrænset interesse for regeringshandlingerne. Alt, der behøvedes for at få opfyldt sine ønsker, var monarkens underskrift på en kongelig kabinetsordre. J.H.E. Bernstorff havde magten som præsident for tyske Kancelli og som udenrigsminister (med en magt som hos nutidens statsminister og udenrigsminister). Bernstorff tolererede kongens yndlingsdrikkekammerat grev Holck, der kunne stille kongens lyster med hensyn til udskejelser.
Den 6. maj 1768 tog Christian 7. på en udlandsrejse. Struensee kom med som rejselæge med en årlig løn på 500 rigsdaler. Den fungerende livlæge, Hans Piper, var 65 år gammel og tog ikke med på den store udlandsrejse. Med på turen var også Bernstorff, som var fast besluttet på personligt at holde opsyn med kongen. Allerede da havde Christian 7.s problemer vist sig, og det var magtpåliggende for Bernstorff at vise et godt billede udadtil på denne rejse til nogen af Europas førende kongehuse. 
Rejsen gik ned gennem Tyskland, nordpå til Nederlandene, til England, sydpå igennem Frankrig, og til slut nordpå igennem Tyskland mod Danmark. I Cambridge i England blev Struensee udnævnt til medicinsk æresdoktor, og i Paris mødte han ved et kongeligt arrangement de førende franske oplysningsfilosoffer som Jean le Rond d'Alembert, Claude Adrien Helvétius, Denis Diderot og Paul Henri Thiry d'Holbach.Kongens problemer begyndte at ændre sig fra det udadvendte aktive til en indadvendt tungsindighed. Det glædede Bernstorff, at kongen ikke lavede så mange af de frygtede "optrin". Til gengæld blev Struensee nærmere tilknyttet kongen under rejsen. Kongen fattede tillid til Struensee på rejsen, og de diskuterede blandt andet Voltaire og andre moderne tænkere. 6. januar 1769 ankom kongen atter til Danmark, og med sig havde han Struensee, som var blevet udnævnt til livlæge, med en løn på 1000 rigsdaler årligt.
Struensee blev knyttet tættere til kongen, og ved hjemkomsten begyndte han at gennemskue forholdene ved hoffet. På grund af kongens tilstand og mange udskejelser ikke mindst druk og elskerinder var dronning Caroline Mathildes position ved hoffet ikke særlig behagelig. Struensee var tilsyneladende den eneste, der kunne se det, og han overtalte kongen til at behandle dronningen med mere respekt. På denne måde vandt han også dronningens gunst, og hans stilling ved hoffet forbedredes endnu mere. 
Kongens favorit og drukven var stadig grev Frederik Vilhelm Conrad Holck. Struensee indså, at han måtte af med grev Holck for at vinde kongens fulde fortrolighed. I maj 1769 blev Struensee udnævnt til etatsråd og rykkede op i rangfølgen. Det var vist derefter, at Struensee indledte en kærlighedsaffære med dronningen. Den ledte ifølge historikeren Svend Cedergreen Bech til, at hun blev gravid, men det er svært at bestemme faderskabet til prinsesse Louise Augusta med fuldstændig sikkerhed. Juridisk set var hun kongens datter, men omgivelserne og Struensee selv opfattede hende som hans datter, og resten af sit liv definerede hun sig selv ud fra hans faderskab.I begyndelsen af 1770 udnævntes Struensee til kabinetssekretær for dronning Caroline Mathilde og til forelæser for kong Christian 7. Der er ikke noget, der taler for, at han havde søgt at skabe indflydelse ved hoffet for at opnå en politisk stilling, men fra da af begyndte sandsynligvis tanken om at opnå en magtfuld position at opstå hos ham.
I sommeren 1770 rejste hoffet til Holsten, og det lykkedes her for Struensee at få udmanøvreret grev Holck ved at reintroducere Enevold Brandt for hoffet. Brandt havde været assessor ved hoffet, men da han i 1768 havde skrevet et brev til kongen, om den dårlige indflydelse grev Holck havde på ham, blev han samme år afskediget i unåde. Imidlertid var han blevet ven med Struensee, der i ham så en afløser som kongens favorit. Med dronningens indflydelse fik de afskediget Holck og indsat Brandt. Struensee efterlignede Bernstorffs brug af en "fornøjelsesminister", som kunne opfylde kongens behov for udskejelser og aflede hans opmærksomhed fra regeringssagerne og de personintriger, som udspilledes i hoffet. 
Men det var også nødvendigt for Struensee at skille sig af med Bernstorff. Han var som udenrigsminister, det vil sige præsident for det tyske kancelli, den mest magtfulde i den danske regering. Det var Bernstorff som formulerede størstedelen af den danske politik. 
Det lykkedes 15. september 1770 Struensee at finde en anledning til at fjerne Bernstorff. Anledningen var at ministeren havde sendt to orlogsskibe på straffeaktion mod de algierske pirater, som havde opbragt talrige danske og andre europæiske handelsskibe i Middelhavet. Togtet endte som en katastrofe. 
I december fik Struensee kongen til at opløse gehejmekonseillet og indføre et kabinetsstyre med ham selv i rollen som kongens eneste minister.
Det første problem for Struensee var, hvordan han skulle indordne sin egen noget uformelle magt i den eksisterende administration. Og først og fremmest Gehejmekonseilet. Det bestod mest af aristokratiske tyskere. Trods dets oprindelige opgave som en rådgivende forsamling havde det fået den egentlige magt, mens kongen var inkapabel. Struensee prøvede at kontrollere Gehejmekonseillet ved at indsætte personer, som han mente selv at kunne styre  som grev Rantzau, som havde været behjælpelig på vejen til magten. 
Men han indså snart, at selve institutionen var uforenelig med den forenkling af kongemagten, som han prøvede at opnå. Han opløste Gehejmekonseillet 10. december 1770 og udnævnte sig selv til maître des requêtes ("chef for ansøgningerne") den 18. december. Inden nytår havde han helt ophævet institutionen. Han oprettede i stedet en "konference": lederne af de forskellige dele af statsadministrationen (fx Peter Elias von Gähler tidligere medlem af gehejmekonseillet). Men selv om denne konference forblev et blot rådgivende råd, ophævede han også det. Muligvis fordi det lignede det gamle, og Struensee ønskede at distancere sig fra det forrige adelsvælde.
Som maître de requêtes var det Struensees hverv at overlevere ansøgninger til kongen. Og Struensee behøvede blot at beordre kongen til at underskrive papiret, så adlød han. Struensee havde uindskrænket magt til ansættelser ved hoffet (herunder regeringen). Det betød, at der skete adskillige udskiftninger: fortrinsvis uduelige adelige erstattet af borgerlige ansat efter fortjeneste. Det betød også, at han kunne udnævne sig selv til hvilken som helst stilling i regeringen.
Han ansatte 22. december 1770 den danske diplomat i Napoli (førhen i Sankt Petersborg) Adolph Sigfried von der Osten som udenrigsminister og adskilte samtidig embedet fra tilknytningen til præsidentskabet i tyske Kancelli. Men Struensee sørgede alligevel for, at udenrigspolitiske sager gik gennem ham, før de forelagdes for kongen. Det og grundlæggende uenighed i udenrigspolitiken vakte von der Ostens modvilje overfor Struensee.
I foråret 1771 ansatte Struensee sin bror, Carl August Struensee, som leder af finanskollegiet. Hans opgave var at centralisere finansadministrationen og adskille kongens kasse fra statens. Der skulle være streng kontrol med finanserne, og Carl August viste sig som en dygtig økonom og administrator.I sommeren 1771 udnævnte Struensee sig selv til geheimekabinetsminister og kunne nu udstede kabinetsordrer på egen hånd. Kongens situation forværredes, og Struensees magt var nu reelt ubegrænset. Sammen med dronningen opholdt han sig skiftevis i København og på slottet Hirscholm (det senere Hørsholm), hvor også opdragelsen af kronprins Frederik skete.
Endelig udnævnte han sig selv og vennen Enevold Brandt til lensgrever og desuden tildelte han dem begge ekstra 100.000 rigsdaler foruden 30.000 ekstra til sig selv.Den 7. juli 1771 nedkom Caroline Mathilde med en datter, prinsesse Louise Augusta. Pigen lystes dog i "kuld og køn", det vil sige, at kongen anerkendte faderskabet. Den almindelige mening er dog, at Struensee var faderen.
Jo dybere Struensee kom ind i reformarbejdet, desto flere problemer så han. Overalt var der misforhold og gamle privilegier, som var i modsætning til hans eget regelrette syn på oplysningstankerne. Det betød, at han greb ind i forhold i alle samfundslag og først og fremmest i de offentlige ansattes.
Struensee udviste en forbavsende indsigt i en statsadministrationsmekanik, men manglede sans for realiteterne i sine ideer. Da mange af indgrebene kom til at genere mange, bredtes uvilje mod ham. At stemningen også kom til at omfatte de reformer, som ikke kan have gjort nogen ondt, kan ikke undre. På Fødselsstiftelsen i København, en gammel institution, beordrede han anbringelsen af en luge med en kasse. Her blev ugifte mødre opfordret til at lægge deres nyfødte barn, i stedet for at ombringe det. 
Kassen vakte forargelse i det københavnske borgerskab, der mente, at den opfordrede til utugt. Historikeren Jacob Langebek, som under hele Struensee-perioden udgav lange anonyme smædedigte mod Struensee, skrev med indignation:
Det til trods for at Kong Frederik 4. ved grundlæggelsen af Vajsenhuset i København i 1720 havde beordret en lignende anordning.
Struensee gennemførte hurtigt en række reformer: Offentlige ansættelser skulle udelukkende ske efter kvalifikationer (4. september 1770), statens bureaukrati skulle forenkles (31. januar 1771), godsejernes indflydelse mindskedes (19. november 1770), skole- og fattigvæsenet skulle forbedres (22. marts 1771 & 9. maj 1771), dødsdommen for tyveri (8. marts 1771) afskaffes, anvendelsen af tortur forbydes i forbindelse med at få mistænkte til at tilstå (16. november 1770).
Bøder for forhold og graviditet uden for ægteskabet "lejermål" samt den juridiske distinktion mellem "ægteskabeligt avlede" og udenomsægteskabelige børn (13. maj 1771) afskaffes. Det skete snarere med et merkantilistisk mål for øje end af egentlig moralske eller filosofiske grunde. Begrundelsen i forordningen lød, at man med tidligere tiders bøde- eller fængselsstraffe havde medvirket til at gøre det sværere for forældrene at forsørge de illegitime børn. Med en fritagelse for straf ville forældrene kunne forsørge og opdrage barnet og endvidere ved at fjerne skelnen mellem "ægtefødte" og "uægtefødte" børn, havde man fjernet den juridiske forhindring, der førhen betød, at uægte fx ikke måtte optages i et håndværkerlaug. Formålet var at sikre børnene en uddannelse og beskæftigelse, så de kunne blive et gode for staten i stedet for en byrde.For at forbedre indtægten i statskassen indførte han en række besparelser. F.eks. indstillede han byggeriet af den kostbare Frederikskirke (23. oktober 1770), indførte rationaliseringer i toldvæsenet (23. juli 1771) og oprettede et tallotteri, hvis overskud indgik i statskassen (24. december 1770). Et stort antal offentligt ansatte blev afskediget for at spare. De blev Struensees modstandere.
Struensee var tilhænger af en liberalistisk tankegang til forskel for den herskende merkantilistiske. Han fjernede monopoler og ophævede importforbud. Det havde været politiets opgave at lede efter smuglervarer, men med de nye forordninger blev det overflødigt. Tilladelse til husransagelser blev derfor frataget dem (27. juli 1771).
Struensee er blevet beskyldt for at have afskaffet en række hævdvundne helligdage ved Helligdagsreformen af 1770. Men den beslutning blev taget før hans overtagelse af magten. Det var en sag, som var blevet godkendt af kirken, og som blot havde ligget og ventet på godkendelse. Da det var Struensee, der godkendte afskaffelsen, fik han hele skylden.Han planlagde også store reformer på Københavns Universitet. Den norske biskop Johan Ernst Gunnerus blev kaldt til København for at udarbejde planerne. Gunnerus fremlagde sine resultater den 16. december 1771, men Struensee var ikke helt tilfreds og gik i gang med at revidere forslagene. Han nåede dog aldrig til udførelsen af universitetsreformen, før han blev væltet fra magten. Det er tydeligt, at Struensee var utilfreds med det teologiske fakultets overherredømme i konsistoriet, og at planerne ville have ændret dette forhold. Da den jødiske læge Simon Salomon Polac i 1771 ansøgte om at måtte disputere om den medicinske doktorgrad ved universitetet, blev det afslået på grund af hans religion. Den 2. maj 1771 skrev Struensee til universitetet og fremhævede, at der fremover ikke skulle tages hensyn til religionen ved ansøgninger om doktorgraden. Religionen og fagligheden skulle være to adskilte størrelser. Dette skridt forstærkede utvivlsomt gejstlighedens udbredte utilfredshed. Blandt andre blev præsterne Jørgen Hee og Balthasar Münter samme år idømt bøder for i prædikerne ikke blot at have kritiseret Struensees styre, men i realiteten at have opfordret til oprør imod det.Forordningerne kom i en lind strøm. En af dem var afsættelse af Københavns magistrat med den begrundelse, at byen styredes for dårligt. Struensee fremsatte næsten 2.000 forordninger. De mange reformer mødte modstand og skaffede Struensee mange fjender. Under Struensees styre blev i 1771 gennemført en forordning om, at alle huse i de større danske byer skulle forsynes med påmalede gadenumre.Der eksisterede i København et væld af forskellige retsinstanser, idet forskellige stænder og erhverv igennem privilegier og tradition havde deres egne værneting, f.eks. Borgretten, Hofretten, diverse militære retter, Frederiks Hospitals ret, universitetets ret og mange flere. Struensee samlede ved en forordning af 15. juni 1771 alle disse domstole til en domstol, Hof- og Stadsretten, således at de fleste københavnere nu havde den samme domstol som førsteinstans. Centraliseringen betød også, at en del ved domstolene tilknyttede embedsmænd, f.eks. skrivere og sekretærer, måtte afskediges. En fordel for statskassen, men det skabte yderligere utilfredshed i en under enevælden magtfuld klasse.
Den 4. september 1770 allerede inden Bernstorffs afskedigelse kom den første af Struensees mange kabinetsordrer. Det var ophævelsen af al censur og indførelsen af fuld trykkefrihed. Den viste, at Struensee fulgte oplysningstidens tanker til mindste detalje. Danmark-Norge blev således den første stat i verden til at erklære uindskrænket trykkefrihed vedrørende politik, religion og alle andre emner, idet selv lande med en for tiden relativt fri lovgivning på området såsom England, Holland og Sverige, havde forbehold i lovgivningen overfor f.eks. anonymitet, æreskrænkelser og religiøs kritik. Følgerne af trykkefriheden blev snart åbenlyse for Struensee; smædeskrifter udkom i stort tal – især mod Struensee og særligt om hans forhold til dronningen.Det, som skulle have skabt velvilje for Struensee i den dannede københavnske offentlighed, fik i stedet folkestemningen til at vende sig imod ham. Allerede 7. oktober 1771 udgav Struensee et reskript som indskrænkede den absolutte skrivefrihed. Nu skulle enten forfatterens eller bogtrykkerens navn stå på skriftets titelblad, men det dæmmede ikke op for strømmen af kritiske skrifter.
Struensee havde overvejet at ændre forholdene for bønderne særligt med henblik på at afskaffe stavnsbåndet. Han havde sendt spørgsmålet ud til en Generallandvæsenskommission under ledelse af Georg Christian Oeder, som 1. august 1771 fremlagde sine overvejelser. De var overvejende negative og kommissionen kunne ikke tilslutte sig en afskaffelse. Den mente ikke, at bonden ville være i stand til at tage ansvar for sig selv efter så lang tids trældom, som den formulerer det: "En fugl, som fra begyndelsen har været spærret inde i et bur, bliver forvirret og forvilder sig, når døren pludselig åbner sig for den, og det ville ligeledes være til største skade for staten at forholde sig på den måde til bønderne."I stedet foreslog den en gradvis afskaffelse, som ville forløbe over flere generationer, så de fangne fugle kunne vænne sig til at leve uden for buret. Struensee nåede aldrig til en afgørelse i denne sag. Han har sandsynligvis ønsket en hurtigere afskaffelse, men han fik aldrig udarbejdet en endelig plan. Men i april 1771 kom en hoveriforordning, der fastsatte, hvor meget hoveri godsejerne måtte kræve af deres bønder.
Opdragelsen af kronprinsen skete efter en særpræget og meget bogstavelig tolkning af Rousseaus pædagogiske værk Émile. Dertil kom teorierne fra hans lægestudium. Kronprinsen skulle ikke have en lærer, der indprentede ham lærdomme; han skulle i stedet lære at klare sig selv. Det skete ved, at han kun fik to jævnaldrende bondedrenge og en hund som selskab. Han boede afsondret fra voksne, og da han havde udvist en frygt for trapper, serveredes maden for ham på toppen af en lille trappe som stod midt i rummet. I starten havde han kunnet løbe frit rundt i Hirscholms haver, men en dag var han faldet i havens dam. Derefter byggedes en indhegning, som han skulle opholde sig i, når han var ude.Den 2. maj 1770 inokulerede Struensee den unge prins mod kopper, og selv om prinsen på daværende tidspunkt kun var 2 år, og derfor yngre en normalt anbefalet af datidens læger for inokulation, virkede den efter hensigten.Struensee var tilhænger af mange kolde bade, og selv om vinteren skulle kronprinsen udsættes for dem. Han gik uden sko og strømper og fik frostknuder i benene om vinteren (herefter fik han tildelt uldne strømper). Følgen af denne opdragelse var, at kronprinsen selv i fireårsalderen havde svært ved at tale, og rygterne gik, at Struensee prøvede at tage livet af ham for at kunne indsætte sin egen linje i form af prinsessen som arveberettiget.
Alvorligere var tumulterne i forbindelse med matrostoget. Den 10. september indfandt en stor flok ubevæbnede matroser sig ved Hirschholm. De havde haft problemer med udbetalingen af deres løn, og af den grund valgte de at troppe op hos kongen for at bede om hans hjælp. Den bratte opdukken af en så stor folkemængde skræmte Struensee og dronning Caroline Mathilde fra vid og sans. Dronningen havde beordret kammerpigerne til at pakke og tænkte åbenbart på en flugt til Sverige. Men matroserne fik forklaret deres ærinde til vagten, og derefter gik de fredeligt hjem. Et par dage efter fik matroserne besked på, at kongen ville skænke dem et festmåltid, der bl.a. bestod af en helstegt okse. Begivenheden kaldtes i samtiden for "forsoningsoksen", og der blev også lavet satire over situationen i samtidens skrifter.
En lignende opstand fandt sted i julen 1771 i forbindelse med opløsningen af fodgarden. Struensee havde som et led i storstilede militære reformer opløst hestgarden, og nu kom turen til fodfolket. Fodgarden bestod til forskel fra næsten alle de andre korps udelukkende af nationalt hvervede tropper, først og fremmest nordmænd. Men opløsningen af denne "nationale" garde var et slag for meget. Mange danskere nærede nemlig uvenskab mod tyskere som Struensee, der bogstaveligt talt havde overtaget styrelsen af riget. 
Struensee havde blot anset ordren om gardens opløsning som endnu et led i de storstilede planer, som væsentligt fulgte feltmarskal Jean Claude Louis de Saint-Germains tidligere udkastede og to gange før forsøgte reformplaner. Saint-Germain, som var en tilhænger af oplyst enevælde efter Frederik den Store af Preussens mønster, anså de to garder, hestgarden og fodgarden, for at være uden militær betydning og kun et prydstykke for kongehuset.
Garden samledes i protest og begav sig mod Frederiksberg Slot, hvor Struensee og hoffet opholdt sig. Ikke med oprørske hensigter, men for at appellere til kongen selv om at standse opløsningen af korpset. Struensee mødte demonstranterne med forhandling, og det lykkedes ham at dæmpe gemytterne. Men da resultatet blev gardens opløsning og indrullering af dens officerer i andre korps, skabte Struensee inden for hæren en vægtig gruppe modstandere, som brugte alle kræfter på at vende andre officerer mod Struensee.
Struensee havde længe haft to andre fremtrædende modstandere; nemlig enkedronning Juliane Marie og hendes søn arveprins Frederik. Deres grunde var vægtige; bitterheden ved at se kongehusets autoritet i hænderne på en borgerlig født. Og at arveprinsen retmæssigt burde have den egentlige magt i riget. 
Professor i teologi Ove Høegh-Guldberg, der fra 1764 havde været arveprinsens lærer og blev udnævnt til kabinetssekretær hos ham, var en politisk begavelse. Han hjalp enkedronningen i bestræbelserne for et kup.
Oprørsplanerne mod Struensee havde gæret længe, men de mange officerer, som pludselig var blevet erklærede fjender af Struensee, gav nu kupmagerne muligheden for at sætte magt bag deres planer.
Det blev de øverstbefalende for slottets vagtkorps, generalmajor Hans Henrik von Eickstedt og oberst Georg Ludvig von Køller-Banner, som kom til at stå for den egentlige magtanvendelse.
Ud over de mange fjender, som Struensee havde fået ved afskedigelser og omorganiseringer, var der en generelt udbredt utilfredshed med ham i store dele af befolkningen. Hvor slemt det stod til med kongens sind, var sandsynligvis ikke kendt uden for hoffet. Så det var en åbenlys frækhed, at en simpel borger – og det endda en læge uden nogen form for politisk baggrund – kunne opnå så store beføjelser, som Struensee besad. 
Endnu værre var hans forhold til dronningen. Det ses af tidens litteratur, at hans intime forhold til Caroline Mathilde var almindelig kendt, og det forstærkede i høj grad den gældende opfattelse af, at Struensee måtte holde kongen som gidsel. Det var den opfattelse, som kupmagerne forstod at udnytte, da de den 11. januar udbredte rygtet om, at Struensee ville gennemføre et egentligt kup. Struensee ville få kongen til at abdicere og i stedet indsætte sig selv som hersker med Caroline Mathilde som sin dronning.
Rygterne var falske, men de satte et skub i kupplanerne. Allerede 15. januar blev oberst Köller indkaldt til enkedronningen for at modtage ordrer. Struensee og dronningen var til maskebal ved hoffet og anede ikke uråd. 2. grenaderkompagni af det falsterske regiment havde fået udleveret skarpe patroner og stod opmarcheret ved slottet. Enkedronningen havde arrestordrer på Struensee og alle nøglepersonerne i hans styre, muligvis udfærdiget af Høegh-Guldberg. Ordrerne blev udleveret til Eickstedt og Köller, som videregav dem til deres underordnede. Ordrerne var ikke underskrevet af kongen, men kupmagerne havde ingen skrupler med at udføre dem.
Natten mellem den 16. og 17. januar 1772 gik enkedronningen, arveprinsen og Guldberg til kongens kammer og sikrede sig hans person, imens Köller gik til Struensees kammer med en gruppe soldater og arresterede ham. Ligeledes kom soldater til Brandt, dronningen og flere andre af Struensees højtstående embedsmænd, og de blev ført bort.
Struensee og Brandt blev arresteret og hensat i fængselsceller i Kastellet. Dronningen blev kørt til Kronborg i Helsingør og sat i husarrest. De to arresterede grever fik i Kastellet en human behandling af kommandant Levin Ludvig von Hobe, der forhindrede personer med tvivlsomme hensigter i at komme dem nær. Da nyheden om Struensees fald spredtes, startede optøjer i København for at fejre det, der i samtiden blev kaldt for "Den store Udfejelsesfest". Det gik både ud over byens bordeller og det fornemme Gabels Kaffehus, som ifølge folkeviddet skulle have fungeret som et luksusbordel, men bare var Struensees forsøg på fremme handelen ved at oprette en dansk udgave af den engelske Lloyds of London, en fornem klub for handelsmænd.Det var vigtigt for de nye magthavere at fremskaffe en legitim begrundelse for at arrestere den danske dronning, som var søster til den engelske konge George 3.. Det kunne kun ske, hvis forholdet mellem Struensee og dronningen kom frem i lyset og ville medføre en skilsmisse mellem den danske konge og dronningen.
Struensee blev forhørt 21. februar. Han svarede afvigende og endda ofte smilende på spørgsmålene. Indtil spørgsmål nr. 239 om han havde haft seksuel omgang med dronningen. Her skiftede hans tone pludselig til "klynkende", og protokollen anfører, at han tilstod. Historikeren Asser Amdisen fremlægger mistanke om, at tortur kan have været anvendt. Det bestyrkes ved, at Struensees håndskrift på tilståelsen fra den 25. februar er rystende og ligner hans håndskrift i en periode i 1770, da han havde brækket hånden efter et fald med hesten.Struensees tilståelse, som blev vist til dronningen, fik også hende til at tilstå. Kort tid efter trak hun sin tilståelse tilbage.
Problemet for anklagerne var, at den danske kongelov ikke tog højde for en situation, hvor den enevældige konge var sindssyg og ude af stand til at regere. Forholdene med en egentlig magthaver, der misbrugte den viljeløse konges underskrift, havde eksisteret før Struensee kom til hoffet - blot med andre i rollen. Forskellen var, at Struensee var af borgerlig afstamning, og - udover dronningen - ikke havde støtte i kongefamilien. Der skulle derfor statueres et eksempel, og retssagen var blot en formalitet. Den kun 28-årige advokat Peter Uldall blev forsvarer for både Struensee og dronning Caroline Mathilde. Først indledtes skilsmissesagen, og den blev afsluttet 7. april 1772. Dagen efter blev dommen forelagt dronningen i hendes fængsel på Kronborg. Hun underskrev den, og udviste kun bekymring for Struensees skæbne. Dernæst fulgte inkvisitionsprocessen mod Struensee og Brandt. Allerede 25. april blev de dømt efter Danske Lovs 6. bog, 4. kapitel, 1. artikel som lyder:
De blev officielt begge dømt for majestætsfornærmelse, Struensee officielt for at have tilsneget sig andel i kongens enevoldsmagt, – forholdet til dronningen måtte af hensyn til den diplomatiske situation med England ikke nævnes i selve dommen – og Brandt blev dømt for at have bidt kongen i fingeren i forsøget på at dæmpe denne under et af hans mange hysteriske anfald.
Præsterne Balthasar Münter og Jørgen Hee blev af inkvisitionsdomstolen beordret til at besøge fangerne for at få dem til at skrifte og bekende deres synder. De to præster var de selv samme, som i 1771 var idømt bøder for at have prædiket mod Struensees styre. Især Struensee var bekendt som tilhænger af deismen og hårdnakket kritiker af kirken. Alligevel udgav Münter nogen tid efter skriftet Forrige Greve og Kongelige Danske Geheime-Cabinetsminister J.F. Struensees Omvendelshistorie, som fortæller hvordan Struensee under de 38 samtaler han havde med Münter, angrende omvender sig fra materialistisk ateisme til kristendommen og fortryder alle sine handlinger. 
Også Hee udgav Brandts omvendelseshistorie i skriftet Paalidelig Underretning om den henrettede Enevold Brandts Forhold og Tænkemåde i hans Fængsel (1772). Især Münters skrift blev meget populært i hele Europa, og blev brugt af modstanderne af oplysningstanken som bevis på, at hele dens grundlag var falsk. 
Asser Amdisen hævder, at skriftet for størstedelen er en overdrivelse, hvis ikke ligefrem et falsum. Struensees angren stemmer ikke overens med afhøringsprotokollerne. Desuden er de breve, som Münter fremlægger som bevis for Struensees omvendelse, ikke at finde andre steder end i hans bog. Spørgsmålet er, om ikke omvendelseshistorien blot er en del af en fastlagt tradition i tiden vedrørende dødsdømte forbrydere og deres skæbne. 
Professor i teologi Jens Glebe-Møller er i sin bog Struensees vej til skafottet (2007) enig i, at Münters skrift er falsk. Han fremhæver, at især de første 31 sider i bogen, som skal forestille at være Struensees egenhændigt skrevne omvendelseshistorie, er så ulig Struensees sprog og skrivemåde, at de højst sandsynlig er en forfalskning.
Dommen diskuteredes i Statsrådet, hvor flere argumenterede for en formildelse af straffen, men det blev ikke godtaget af det nye regerende parti. Da Christian 7. skulle underskrive dødsdomme, prøvede J.O. Schack-Rathlou at overtale ham til en formildelse, men kongen holdt på, at når dommen var afsagt i overenstemmelse med lovene, så skulle den også gennemføres. Dommene over Struensee og Brandt eksekveredes ved halshugning om morgenen den 28. april på Østerfælled – i udkanten af nutidens Fælledpark. Juliane Marie opholdt sig på Frederiksberg Slot og kunne se hoben. Kongen derimod var blevet ført til Amager, mens henrettelsen foregik.I hver sin karet blev Struensee og Brandt kørt derud i jern og lænker. Først blev Brandt ført frem, afklædt lænkerne og derefter alt sit tøj med ca. 30.000 fremmødte tilskuere af Københavns 70.000 indbyggere. Hans højre hånd blev hugget af. Han råbte "Jesu blod råber på min sjæl!", før også hovedet blev hugget af. Så var det Struensees tur. Efter at han havde fået sin højre hånd hugget af, vred han sig så meget, at bøddelen, Gotschalk Mühlhausen, ikke ramte ordentligt i næste hug, og der skulle yderligere to hug til, før Struensees hoved var helt skilt fra kroppen. Bøddelen fremviste derefter hovedet til en usædvanlig tavs folkemængde. 100 år senere overtog Danmarks sidste bøddel, Theodor Seistrup, Mühlhausens økse, og påstod så sent som i 1880'erne, at den bar mærke efter Mühlhausens fejlslag under henrettelsen af Struensee.Det var tydeligt, at de nye magthavere havde brug for at statuere et eksempel, men med udførelsen af den gammeldags partering var straffen voldsom. Jacob Gude (1754-1810), som selv overværede henrettelsen, skriver i sine erindringer:
De parterede lig blev lagt på hjul og stejle på Vesterfælled. Her hang de i nogle år, til kun knoglerne var tilbage. Ingen ved, hvor de derefter blev begravet, men nogen havde kravlet op på en stige og trukket en fortand ud af munden på Struensee. I 1895 fandt man ved en udgravning på Enghavevej to skeletter med de løse kranier placeret mellem benene, og da det ene hoved manglede en fortand, antog man, at det kunne dreje sig om netop Struensee og Brandt. De blev så begravet på Vestre Kirkegård. I 1920'erne blev kisterne anbragt i gravkapellet under Sankt Petri Kirke i København.Ifølge Sankt Petri Kirke er de ikke i gravkapellet, men begravet i jorden. Det er aldrig blevet undersøgt, om det virkelig er Struensee og Brandts rester.
De nye magthavere søgte tilbage til velkendte rets- og privilegietilstande efter de eksperimenterende reformer, Struensee havde indført. Det første de gjorde var at genoprette livgarden til fods og livgarden til hest, som havde vist sig så nyttige for deres formål under Juleaftensfejden. Derefter nedsatte de en kommission bestående af Otto Thott, Joachim Otto Schack-Rathlou og Jørgen Erik Skeel – (og senere også Andreas Peter Bernstorff og Joachim Godske Moltke) til at gennemgå alle Struensees kabinetsordrer for at bestemme, hvilke der skulle ændres, og hvilke der skulle beholdes. 
Resultatet var betænkningen af 17. februar 1773, og den var meget blandet.. Det var vigtigt for de nye magthavere at få tilpasset administrationens (kollegiernes og kancelliets) sammensætning til det nye statsrådsstyre. Det betød, at mange af Struensees reformer blev ændret, men ikke nødvendigvis ført tilbage til det gamle. Det vigtigste var, at Gehejmestatsrådet fik sin førerposition tilbage. Men kun kortvarigt, for i løbet af 1770'erne genopstod den kabinetsstyrelse, som Struensee havde anvendt, men nu blot med Ove Høegh-Guldberg, enkedronningen og arveprinsen som ledere. 
Dernæst kom i den generelle lovgivning en del ændringer, som uden tvivl kan betegnes som en reaktion: genindførelse af torturen ved politiafhøringer, genindførelse af straf for "lejermål" (samleje uden for ægteskabet), genoprettelse af Københavns administration under de 32 mænd, genansættelse af alle de fyrede embedsmænd, genoprettelse af retten til at få familiemedlemmer sat i tugthuset, hvis de "førte et dårligt liv", og fjernelse af barnekassen ved fødselsstiftelsen. Men mange af Struensees andre reformer forblev urørte. Det drejede sig især om administrative reformer og reformerne omkring de forskellige sygehus- og fattighusstiftelser. Det er udtryk for tidens humanitetsånd. Det var ikke kun radikale reformatorer som Struensee, der ville beskytte den svage. 
Men Høegh-Guldberg-periodens love viser en åbenbar reaktion på landboreformerne og trykkefriheden. Struensee kom ikke stort videre end til at fastsætte hoveriet på landboområdet, men det var tydeligt, at han havde planer. De blev udført efter Guldbergs fald i 1784. Og selv om trykkefrihedsreskripterne af 1770 og 1771 ikke blev annulleret, blev trykkefriheden alligevel væsentligt indskrænket igen, idet politimyndighederne ved reskript af 20. oktober 1773 fik udvidede beføjelser, og der blev fastsat højere straffe for overtrædelser. Det er værd at bemærke, at censuren (godkendelse af bøger før de blev trykt), som den fandtes før Struensee, ikke blev genindført. I stedet virkede en straffelovgivning, der greb ind efter bøgernes trykning.
I lang tid var Struensee og Brandt arketyperne på kronranere og forrædere, og det var især den populære opfattelse af Struensee. 
Asser Amdisen har i sit værk Til nytte og fornøjelse – Johan Friedrich Struensee 1737-1772 fra 2002 opregnet de to opfattelser af Struensee, som har været fremherskende i historieforskningen. Den første er at anse Struensee som en "overfladisk lykkejæger", der kun fulgte oplysningstankerne som en modedille uden egentlig forståelse af dem. Årsagerne til hans fald var manglende forståelse af statsadministrationen og befolkning, men også af de ideer han prøvede at gennemføre.
Den anden retning opfatter Struensee som "en tragisk helteskikkelse", der modigt prøvede at indføre fremadskuende og moderne tanker i Danmark, men blev overvundet af en stærkt konservativ og reaktionær dansk magtelite. Den svenske forfatter Per Olov Enquists roman om Struensee Livlægens besøg fra 1999 har slået rod også i Danmark. 
Asser Amdisen konkluderer, at Struensee var lidt af begge dele. Vi kan kun vurdere Struensee og hans handlinger ved at betragte ham som et helt menneske – med både fejltagelserne og succeserne.Struensees historie er blevet fortalt flere gange i skuespil, ballet og på film. Bl.a. den engelsk/tyske film The Dictator (1935), instrueret af Victor Saville med Clive Brook i rollen som Struensee, og den tyske Herrscher ohne Krone (1953, på dansk med titlen Struensee – Herskeren uden krone), instrueret af Harald Braun med Otto Wilhelm Fischer i titelrollen.. De tager sig begge betydelige kunstneriske friheder i forbindelse med handlingen. 
Den danske filminstruktør Erik Balling skrev et manuskript over begivenhederne ved hoffet under Struensees styre, den blev dog aldrig filmatiseret. Balling kaldte den selv for sin "bedste ikke-producerede film". Manuskriptet til filmen blev udgivet som bog i 1997.Filmen Caroline - den sidste rejse med dronning Caroline Mathilde som hovedperson skrevet af skuespilleren Christine Hermansen, produceret af Lars Valentin og instrueret af Henrik Kolind havde premiere i 2010. Den skildrer hendes forhold til Struensee, men handlingen er omplantet til moderne tid.Den 29. marts 2012 fik den danske film En kongelig affære instrueret af Nikolaj Arcel premiere. Den handler også om dronningens forhold til Struensee og har Mads Mikkelsen i rollen som Struensee og den svenske skuespillerinde Alicia Vikander i rollen som Caroline Mathilde.
Danmarkshistorien.dk – Griffenfeld og Struensee – En konsekvens af enevældens styreproblem
Stig Iuul, "Kommissions dommen over Struensee og Brandt" i: Historisk Tidsskrift, Bind 13. række, 1 (1974) 1.

Johannes Kepler (født 27. december 1571, død 15. november 1630) var en tysk matematiker, astronom og astrolog og en af nøglefigurerne i det 17. århundredes naturvidenskabelige revolution. Han er bedst kendt for sine eponyme love om planetarisk bevægelse, kodificeret af senere astronomer på basis af hans værker Astronomia nova, Harmonices Mundi og Epitome Astronomiae Copernicanae. De dannede også en del af grundlaget for Isaac Newtons tyngdelov.
I løbet af sin karriere var Kepler matematiklærer ved et seminarium i Graz, assistent for astronomen Tycho Brahe, hofmatematiker hos kejser Rudolf 2., matematiklærer i Linz og rådgiver for General Wallenstein. Han udførte også grundforskning inden for optik, opfandt en forbedret udgave af refraktorteleskopet og hjalp med at legitimisere teleskopiske opdagelser gjort af hans samtidige Galileo Galilei.
Kepler levede i en tid uden klar adskillelse mellem astronomi og astrologi, men der var en klar adskillelse mellem astronomi (en gren af matematik inden for de frie kunster) og fysik (en gren af naturfilosofi). Kepler indarbejdede religiøse argumenter i sine værker, motiveret af den religiøse overbevisning om at Gud havde skabt verden efter en forståelig plan, som kan tilgås gennem fornuftens naturlige lys. Kepler beskrev sin nye astronomi som "himmelsk fysik", som "en ekskursion ind i Aristoteles' Metafysik", og som "et supplement til Aristoteles' De Caelo", som transformerer den oldgamle tradition om fysisk kosmologi ved at behandle astronomi som en del af universel matematisk fysik.
Kepler blev født 27. december 1571 i den frie rigsstad Weil der Stadt (nu en del af Region Stuttgart i den tyske stat Baden-Württemberg, 30 km vest for Stuttgarts centrum). Hans farfar, Sebald Kepler, var overborgmester i byen, men da Johannes blev født, var Kepler-familiens formue stærkt synkende. Hans far, Heinrich Kepler, havde en ustabil indkomst som lejesoldat, og han forlod familien, da Johannes var fem år gammel. Han menes at være omkommet i Firsårskrigen i Holland. Hans mor Katharina Guldenmann var datter af en kroværts og healer og urtekender, som senere blev forfulgt for heksekunst. Johannes, som blev født før tid, skulle have været et svagt og sygt barn. Til gengæld var han yderst intelligent og gjorde ofte indtryk på gæsterne i sin bedstefars kro med sine fænomenale matematiske evner.Han blev introduceret til astronomi i en tidlig alder og udviklede en lidenskab for emnet, som varede resten af livet. Som seks-årig iagttog han kometen fra 1577 og skrev, at han "var blevet taget af [sin] mor til et højtliggende sted for at se på den." Som ni-årig observerede han en måneformørkelse i 1580, og fortalte senere, at han huskede at "være blevet kaldt udenfor" for at se den, og at månen "fremstod meget rød". Som barn havde han kopper, der gav ham et dårligt syn og forkrøblede hænder; det begrænsede hans evne til at observere astronomiske begivenheder.Efter at have været igennem latinskole og de lavere og højere seminarier i det Württembergske statsdrevne protestantiske uddannelsessystem begyndte Kepler i 1589 at studere teologi på Eberhard Karls Universität Tübingen og studerede filosofi under Vitus Müller. Han viste sig at være en fremragende matematiker og fik ry for at være en talentfuld astrolog, som stillede horoskoper for sine studiekammerater. Under Michael Maestlins vejledning lærte Kepler både det geocentriske og det heliocentriske verdensbillede at kende. Han blev tilhænger af Kopernikus' heliocentrisme og forsvarede den i en disputats både fra et teoretisk og et teologisk perspektiv, hvor han fastholdt at Solen var den vigtigste kilde til bevægelseskraft i Universet. På trods af hans ønske om at blive præst blev Kepler mod slutningen af sit studium anbefalet til en stilling som matematik- og astronomilærer på den protestantiske skole i Graz, Østrig (det senere Graz Universität). Han fik stillingen i april 1594, i en alder af 23 år.
Johannes Keplers første større astronomiske værk,  Mysterium Cosmographicum ("Det Kosmografiske Mysterium"), blev først udgivet som forsvar for det kopernikanske system. Kepler hævdede at have haft en åbenbaring 19. juli 1595, mens han underviste i Graz og demonstrerede Saturn og Jupiters konjunktion i dyrekredsen; han indså, at regulære polygoner har en indskreven og en omskreven cirkel i bestemte forhold, hvilket han mente kunne være universets geometriske basis. Efter ikke at have kunnet finde et unikt arrangement af polygoner, som passede ind i kendte astronomiske observationer (selv med ekstra planeter føjet til systemet), begyndte Kepler at eksperimentere med tredimensionelle polyedre. Han fandt frem til, at hvert af de fem platoniske legemer unikt kunne indskrives og omskrives af sfæriske kugler; at lægge disse legemer, hver indkapslet i en sfære, inde i hinanden ville give seks lag, hvilket svarede til de seks kendte planeter — Merkur, Venus, Jorden, Mars, Jupiter og Saturn. Ved at ordne legemerne korrekt — oktaeder, ikosaeder, dodekaeder, tetraeder, terning — fandt Kepler, at sfærerne kunne placeres i intervaller, der (indenfor de begrænsninger for nøjagtighed som datidens astronomiske observationer havde) svarede til de relative størrelser på hver planets vej, forudsat at planeterne kredsede om Solen. Kepler fandt også en formel som omhandlede størrelsen på hver planets kugle relativt til længden på dens omløbstid: fra inderste til yderste planeter er forholdet af stigning i omløbstid det dobbelte af forskellen i kugleradius. Kepler afviste dog senere denne formel, fordi den ikke var præcis nok.
Som han indikerede i titlen, mente Kepler at han havde afsløret Guds geometriske plan for universet. En stor del af Keplers entusiasme for det kopernikanske system kom fra hans teologiske overbevisninger om forbindelsen mellem det fysiske og det spirituelle; selve universet var et billede af Gud, hvor Solen svarede til Faderen, stjernesfærerne til Sønnen, og det mellemliggende rum til Helligånden. Hans første manuskript af Mysterium indeholdt et større kapitel hvori han genoprettede forbindelsen mellem det heliocentriske verdensbillede og bibelske passager som så ud til at understøtte et geocentrisk verdensbillede.Med støtte fra sin mentor Michael Maestlin fik Kepler tilladelse fra universitetet i Tübingen til at udgive sit manuskript. Hvis han fjernede de bibelske forklaringer og kom med en mere simpel og letforståelig beskrivelse både af det kopernikanske system og Keplers nye ideer. Mysterium blev udgivet i slutningen af 1596, og Kepler modtog sine eksemplarer og begyndte at sende dem til fremtrædende astronomer og mæcener tidligt i 1597; værket blev ikke læst meget, men det etablerede Keplers ry som en højst talentfuld astronom. Hans overstrømmende indvielse af magtfulde mæcener og dem, som kontrollerede hans stilling i Graz, gav ham også en vigtig indgang til mæcenat-systemet.Selv om detaljerne blev ændret i lys af hans senere værker, slap Kepler aldrig Mysterium Cosmographicums polyeder-sfæriske kosmologi. Hans senere, centrale astronomiske værker blev på nogle måder blot en yderligere udvikling af den, interesseret i at finde mere præcise indre og ydre dimensioner for sfærerne ved at beregne excentriciteterne af de planetariske kredsløb inde i dem. I 1621 udgav Kepler en udvidet anden udgave af Mysterium, halvanden gang større end den første, hvori han i fodnoter detailjerede de rettelser og forbedringer, som han havde opnået i de 25 år siden dens første udgivelse.
I december 1595 blev Kepler introduceret til en 23-årig Barbara Müller enke efter to ægteskaber, med en ung datter, og han blev tiltrukket af hende. Barbara Müller, som var arving til sine døde mænds ejendom, var datter af en velstående mølleejer. Hendes far, Jobst, modsatte sig et ægteskab på trods af Keplers adel; Keplers fattigdom gjorde ham til et uacceptabelt valg. Jobst formildedes efter Kepler fuldførte sit Mysterium, men forlovelsen gik næsten i stykker, mens Kepler var bortrejst for at arbejde med udgivelsen. Gejstlige, som havde hjulpet med at sætte det hele i stand, pressede dog Müller-familien til at overholde deres del af aftalen. Barbara og Johannes blev gift 27. april 1597.I de første år efter deres ægteskab fik familien Kepler to børn (Heinrich og Susanna), som døde i vuggen. I 1602 fik de en datter (Susanna); i 1604 en søn (Friedrich); og i 1607 endnu en søn (Ludwig).
Efter udgivelsen af Mysterium og med hans skoleinspektørs i Graz' velsignelse begyndte Kepler et ambitiøst program for at udvide og gå i detaljer med sit arbejde. Han planlagde yderligere fire bøger: en om universets stillestående aspekter (Solen og de fikserede stjerner); en om planeterne og deres bevægelser; en om planeternes fysiske natur og dannelsen af geografiske træk (specielt med fokus på Jorden); og en om himlens effekt på Jorden, som skulle inkludere atmosfærisk optik, meteorologi og astrologi.Han søgte også svar fra mange af de astronomer, som han havde sendt Mysterium til, heriblandt Reimarus Ursus (Nicolaus Reimers Bär) — Rudolf 2.'s kejserlige matematiker og en af Tycho Brahes bitre rivaler. Ursus svarede ikke direkte, men udgav Keplers smigrende brev for at forfølge sin vigtige strid med Brahe over det tychoniske system. På trods af det, begyndte Brahe at korrespondere med Kepler og begyndte med en hård, men begrundet kritik af Keplers system; blandt en række kritikpunkter tog Brahe afstand fra brugen af upræcise data taget fra Kopernikus. Brahe og Kepler diskuterede en bredt udvalg af astronomiske problemer i deres breve og dvælede især ved månefænomener og kopernikansk teori (specielt dens teologiske gennemførlighed). Men uden Brahes observatoriums betragteligt mere præcise data kunne Kepler ikke adressere mange af disse problemer.I stedet vendte han sin opmærksomhed mod kronologi og "harmoni", de numerologiske forhold mellem musik, matematik og den fysiske verden samt deres astrologiske konsekvenser. Ved at antage at Jorden besidder en sjæl (en egenskab han senere brugte til at forklare, hvordan Solen skaber planeters bevægelse), etablerede han et spekulativt system som forbandt astrologiske aspekter med astronomiske afstande til vejr og andre jordlige fænomener. I 1599 følte han dog igen at hans arbejde blev begrænset af at det tilgængelige data var for upræcist — ligesom en voksende religiøs anspændthed også truede hans ansættelse i Graz. I december samme år inviterede Brahe Kepler på besøg i Prag; 1. januar 1600 (før han overhovedet modtog invitationen) tog Kepler af sted i det håb, at Brahes mæcenat kunne løse hans filosofiske problemer såvel som hans sociale og finansielle.
4. februar 1600 mødte Kepler Tycho Brahe og hans assistenter Franz Tengnagel og Longomontanus i Benátky nad Jizerou (35 km fra Prag), hvor Brahes nye observatorie blev opført. I de næste to måneder blev han boende som gæst og analyserede nogle af Brahes observationer af Mars; Brahe bevogtede sine data, men blev imponeret over Keplers teoretiske ideer og tillod ham snart yderligere adgang. Kepler planlagde at teste sin teori fra Mysterium Cosmographicum baseret på data om Mars, men han vurderede at arbejdet kunne tage op mod to år (siden han ikke havde tilladelse til blot at kopiere data til eget brug). Med hjælp fra Johannes Jessenius forsøgte Kepler at forhandle sig til en mere formel ansættelsesaftale med Brahe, men forhandlingerne brød sammen efter et skænderi, og Kepler rejste til Prag 6. april. Kepler og Brahe kom snart på talefod igen og nåede frem til en aftale om løn og logi, og i juni vendte Kepler hjem til Graz for at hente sin familie.Politiske og religiøse vanskeligheder i Graz knuste hans planer om at kunne tage tilbage til Brahe med det samme; i håb om at kunne fortsætte sine astronomiske studier søgte Kepler  som matematiker audiens hos ærkehertug Ferdinand. I den sammenhæng skrev Kepler et skrift — dedikeret til Ferdinand — hvori han foreslog en kraft-baseret teori om månebevægelse: "In Terra inest virtus, quae Lunam ciet" ("Der er en kraft i jorden, som får månen til at bevæge sig").  Selvom essayet ikke gav ham en plads i Ferdinands hof så detaljerede det en ny metode hvormed man kunne måle måneformørkelser, hvilket han afprøvede ved måneformørkelsen 10. juli i Graz. Disse observationer dannede grundlag for hans udforskninger af optikkens love, som kulminerede i Astronomiae Pars Optica.2. august 1600 blev Kepler og hans familie bortvist fra Graz efter at de nægtede at konvertere til katolicismen. Flere måneder senere vendte Kepler med hele sin familie tilbage til Prag. Igennem størstedelen af 1601 blev han støttet direkte af Brahe, som satte ham til at analysere planetariske observationer og skrive en traktat mod Brahes (da afdøde) rival Ursus. I september sikrede Brahe ham  hvervet som samarbejdspartner på et nyt projekt, som han havde foreslået kejseren: De rudolfinske tavler, som skulle erstatte Erasmus Reinholds pruteniske tavler. To dage efter Brahe uventede død 24. oktober 1601 blev Kepler udnævnt til hans efterfølger som kejserlig matematiker med ansvaret for at færdiggøre hans uafsluttede værk. De næste 11 år som kejserlig matematiker blev de mest produktive år i hans liv.
Keplers primære forpligtelse som kejserlig matematiker var at give astrologisk rådgivning til kejseren. Selv om Kepler ikke gav meget for hans samtidige astrologers forsøg på at spå om guddommelige specifikke begivenheder, havde han lagt detailjerede horoskoper for venner, familie og mæcener siden han var ung studerende i Tübingen. Ud over horoskoper for allierede og fremmede ledere søgte kejseren også Keplers rådgivning i tider med politisk uvejr (Keplers anbefalinger var mere baseret på sund fornuft end på stjernerne). Rudolf var aktivt interesseret i hans mange hoflærdes (heriblandt en række alkymisters) arbejde, og holdt sig ligeledes ajour med Keplers arbejde inden for fysisk astronomi.Officielt var de eneste acceptable religiøse doktriner i Prag katolsk og utrakvisme, men Keplers position i det kejserlige hof tillod ham uhindret at praktisere sin lutheranske tro . Kejseren gav ham symbolsk en rigelig indkomst, men vanskeligheder med det over-udstrakte kejserlige skattekammer betød at det blev en vedvarende kamp rent faktisk at få fat på nok penge til at møde finansielle forpligtelser. Hans liv hjemme med Barbara var ubehageligt delvist på grund af finansielle problemer: skæmmet af småskænderier og sygdom. Livet ved hoffet gav Kepler kontakt til andre fremtrædende lærde (heriblandt Johannes Matthäus Wackher von Wackhenfels, Jost Bürgi, David Fabricius, Martin Bachazek og Johannes Brengger) og hans astronomiske arbejde gik hurtigt.
Mens han langsomt fortsatte med at analysere Brahes observationer af Mars — som han nu havde fuld adgang til — og begyndte den langsomme proces med at tabulere de rudolfinske tavler, begyndte Kepler også at undersøge optikkens love fra hans måneskrift fra 1600. Både måne- og solformørkelser indeholdt uforklarlige fænomener som uventede skyggestørrelser, en fuldstændig måneformørkelses røde farve og det angiveligt usædvanlige lys, som omgav en fuldstændig solformørkelse. De relaterede problemer med atmosfærisk refraktion vedrørte alle astronomiske observationer. Gennem størstedelen af 1603 stoppede Kepler midlertidigt alt sit andet arbejde for at fokusere på optisk teori; resultatet blev som manuskript præsenteret for kejseren 1. januar 1604 og blev udgivet som Astronomiae Pars Optica (Astronomiens optiske del). Deri beskrev Kepler den  lov som styrede lysets intensitet, refleksion i flade eller kurvede spejle og hullinsernes principper, såvel som optikkens astronomiske implikationer som parallakse og de himmelske legemers synlige størrelse. Han udvidede også sit studie af optik til det menneskelige øje, og betragtes generelt af neuroforskere som den første til at erkende at billeder projiceres spejlvendt og omvendt af linsen på nethinden. Løsningen på dette dilemma var ikke specielt vigtig for Kepler, da han ikke mente, at det relaterede til optik, selv om han antydede at billedet senere blev korrigeret  "i hjernens hule" på grund af "sjælens aktivitet". I dag anerkendes Astronomiae Pars Optica generelt som grundlaget for moderne optik (selvom Snells lov er påfaldende fraværende).
I oktober 1604 dukkede en klar ny aftenstjerne (SN 1604) op, men Kepler troede ikke på rygterne, før han selv så den. Kepler begyndte at observere stjernen systematisk. Astrologisk markerede slutningen af 1603 begyndelsen på iltrigonen, der samtidig var begyndelsen på en ny ca. 800-års cyklus af store konjunktioner. Astrologer forbandt de to foregående cyklusser med Karl den Stores opstigning (ca. 800 år tidligere) og Kristi fødsel (ca. 1.600 år tidligere) og forventede derfor begivenheder af stor betydning, især i forbindelse med kejseren. Det var som kejserlig matematiker og astrolog, at Kepler beskrev den nye stjerne to år senere i sin De Stella Nova. Deri behandlede Kepler stjernens astronomiske egenskaber og anlagde samtidig en skeptisk holdning til de mange astrologiske tydninger, som var i omløb. Han bemærkedes dens aftagende lysstyrke, overvejede dens oprindelse og argumenterede ud fra dens mangel på  observerbar parallakse for, at den befandt sig i fiksstjernernes sfære. Det undergravede yderligere doktrinen om himlenes uforanderlighed, der siden Aristoteles havde været den accepterede teori: himlene var perfekte og uforanderlige. At en ny stjerne kunne vise sig indebar derfor, at himlene kunne ændre sig. I et appendix diskuterede Kepler endvidere det nylige arbejde om kronologi af Laurentius Suslyga. Han beregnede, at hvis Suslyga havde ret i, at den accepterede tidsregning var fire år bagefter, ville Betlehemsstjernen — i lighed med den nu optrædende nye stjerne — have faldet sammen med den første store konjunktion i den tidligere 800-års cyklus.
Den udvidede forskning, som kulminerede i Astronomia nova (En ny astronomi) — heriblandt de første to love om planetarisk bevægelse — begyndte med analysen, under Brahes instruktion, af Mars' kredsløb. Kepler beregnede flere tilnærmelser om Mars' kredsløb ved at bruge en ækvant (det matematiske værktøj som Kopernikus havde elimineret med sit system), og skabte til sidst en model som generelt stemte overens med Brahes observeringer til indenfor to bueminutter (den gennemsnitlige fejlmargen). Men han var ikke tilfreds med det komplekse og stadig lettere upræcise resultat; på visse punkter adskilte modellen sig fra de observerede data med op til otte bueminutter. Efter en lang række traditionelle matematiske astronomimetoder havde vist sig fejlbare, besluttede Kepler sig for at forsøge at passe et æglignende kredsløb til de observerede data.Inden for Keplers religiøse syn på kosmos var Solen (et symbol på Gud Fader) kilden til bevægekraft i solsystemet. Som en fysisk basis optegnede Kepler en analogi på William Gilberts teori om Jordens magnetiske sjæl fra De Magnete (1600) og på hans eget arbejde med optik. Kepler antog at bevægkraften som Solen udsendte blev svagere på lang afstand, hvilket gav hurtigere eller langsommere bevægelse efterhånden som planeter bevægede sig tættere på eller længere fra den.  Måske medførte denne antagelse et matematisk forhold som ville genoprette den astronomiske orden. Baseret på målingerne af både Jordens og Mars' aphelium og perihelium, skabte han en formel hvori en planets bevægelsesrate  er omvendt proportionel til dens afstand fra Solen. At verificere dette forhold igennem kredsløbsetville dog kræve meget omfattende beregninger; for at lette denne opgave havde Kepler i slutningen af 1602 omformuleret proportionen hvad angår geometri: indenfor lige lange tidsrum vil linjen mellem Solen og planeten altid passere et konstant areal — Keplers anden lov om planetarisk bevægelse.
Nu satte han sig for at udregne hele Mars' kredsløb ved at bruge den geometriske ratelov og antage en ægformet bane. Efter omkring 40 forgæves forsøg kom han først i 1605 på ideen om en ellipse, som han tidligere havde antaget som en for simpel løsning til, at tidligere astronomer ville have overset den. Efter at have opdaget, at en elliptisk bane passede på de data han havde om Mars, konkluderede han øjeblikkeligt at alle planeter følger baner  som en ellipse, med Solen i det ene af ellipsens to brændpunkter. — Keplers første lov om planetarisk bevægelse. Da han ikke havde ansat nogen udregningsassistenter, udvidede han dog ikke den matematiske analyse til at omfatte andre planeter end Mars. I slutningen af året færdiggjorde han manuskriptet til Astronomia nova, der ikke udkom før 1609 på grund af juridiske stridigheder om brugen af Tycho Brahes observationer, som var hans arvingers ejendom.
I årene efter færdiggørelsen af Astronomia Nova var størstedelen af Keplers forskning fokuseret på forberedelserne til de rudolfinske tavler og et omfattende sæt af efemerider (specifikke forudsigelser af planeters og stjerners placeringer på himmelen) baseret på tavlerne (selvom ingen af delene ville blive færdiggjort før efter mange år). Han forsøgte også uden held at begynde et samarbejde med den italienske astronom Giovanni Antonio Magini. Noget af hans andet arbejde omhandlede kronologi, specielt datering af begivenheder i Jesu liv, og astrologi, hvor han specielt var kritisk mod dramatiske forudsigelser af katastrofer som  Helisaeus Roeslins.Kepler og Roeslin påbegyndte en række trykte angreb og modangreb på hinanden, mens fysikeren Philip Feselius udgav et værk hvori han afskrev astrologi fuldstændigt (og specielt Roeslins værker). Som svar på hvad Kepler så som astrologiens overflod på den ene side og overivrig afvisning af den på anden, forberedte Kepler Tertius Interveniens (Tredjeparts Interventioner). Symbolsk var dette værk – som blev præsenteret for en af Roeslin og Feselius' mæcener – en neutral mægling mellem de stridende lærde, men det fastsatte også Keplers generelle syn på astrologiens værdi, heriblandt nogle hypotetiske mekanismer om interaktion mellem planeter og individuelle sjæle. Mens Kepler betragtede de fleste af astrologiens traditionelle regler og metoder som noget "ildelugtende møg" hvori "en flittig høne" skraber, var der "måske også et godt lille korn" at finde for de samvittighedsfulde videnskabelige astrologer.
I de første måneder i 1610 opdagede Galileo Galilei — ved hjælp af sit kraftfulde nye teleskop — at fire måner kredsede om Jupiter. Efter at have udgivet sine opdagelser som Sidereus Nuncius (Stjerneklar Budbringer), søgte Galilei Keplers mening, delvist for at kunne stive sine observationers troværdighed af. Kepler svarede entusiastisk med et kort udgivet svar, Dissertatio cum Nuncio Sidereo (Samtale med den Stjerneklare Budbringer). Han roste Galileis observationer og tilbød en række spekulationer om opdagelserne og de teleskopiske metoders mening og implikationer for astronomien og optikken såvel som kosmologien og astrologien. Senere samme år udgav Kepler sine egne teleskopobservationer af månerne i Narratio de Jovis Satellitibus, som støttede Galilei yderligere. Til Keplers store skuffelse udgav Galilei dog aldrig sine reaktioner på Astronomia Nova.Efter at have hørt om Galileis teleskopiske opdagelser påbegyndte Kepler også en teoretisk og eksperimentel undersøgelse af teleskopisk optik ved at bruge et teleskop som han havde lånt af hertug  Ernst af Køln. Det resulterede i et manuskript færdiggjort i september 1610 og udgivet som Dioptrice i 1611. I manuskriptet fastsatte Kepler den teoretiske basis for dobbelt-konvekse konvergerende linser og og dobbelt-konkave divergerende linser — samt hvordan de kombineres for at danne en galilæisk kikkert — såvel som koncepterne om virkelige kontra virtuelle billeder, opretstående kontra omvendte billeder samt brændviddens virkning på forstørrelse og reduktion. Han beskrev også et forbedret teleskop — nu kendt som den astronomiske eller keplerske kikkert — hvori to konvekse linser kan give en højere forstørrelsesgrad end Galileis kombination af konvekse og konkave linser.
Omkring 1611 lod Kepler et manuskript cirkulere til det, der posthumt blev udgivet som Somnium (Drømmen). En del af formålet med Somnium var at beskrive, hvad praktiserende astronomer ville være set fra en anden planet, for at vise at et ikke-geocentrisk system kan være muligt. Manuskriptet, som forsvandt efter at have været gennem flere hænder, beskrev en fantastisk tur til månen; det var delvis allegori, delvis selvbiografi og delvis en behandling af interplanetarisk rejse (måske verdens første science fiction-værk). År senere kan en forvrænget version have startet hekseprocessen mod hans mor, da fortællerens mor konsulterer en dæmon for at lære, hvordan man rejser i rummet. Efter hendes frifindelse nedskrev Kepler 223 fodnoter til historien — flere gange længere end selve teksten — som forklarede de allegoriske aspekter såvel som det betragtelige videnskabelige indhold (specielt om månens geografi), der var skjult i teksten.Som en nytårsgave samme år skrev han en kort pjece med titlen Strena Seu de Nive Sexangula (En Nytårsgave af Hexagonal Sne) til sin ven og mæcen, baron Wackher von Wackhenfels. I det undersøgte han snefnuggenes hexagonale symmetri og udvidede diskussionen ind i en hypotetisk atomistisk fysisk basis for symmetrien, hvor han fremsagde det som senere ville blive kendt som Keplers formodning, en udtalelse om den tættest muligt pakning af massive kugler.
I 1611 tilspidsedes den voksende politisk-religiøse anspændthed i Prag. Kejser Rudolf — hvis helbred var betydeligt svækket — var tvunget til at abdicere som konge af Böhmen af sin bror Matthias. Begge parter søgte Keplers astrologiske rådgivning. Det gav ham mulighed til at levere forsonende politiske råd (som ikke havde meget at gøre med stjernerne, bortset fra i generelle udtalelser om at fraråde drastiske handlinger). Det var dog klart at Kepler næppe havde en lys fremtid ved Matthias' hof.Samme år blev Barbara Kepler smittet med Rickettsia og begyndte at få slagtilfælde. Mens Barbara prøvede at komme sig, blev alle Keplers tre børn smittet af kopper; den 6-årige Friedrich døde. Efter hans søns død skrev Kepler breve til potentielle mæcener i Württemberg og Padua. Han kunne dog ikke vende tilbage til Tübingen Universitet i Württemberg, da man mistænkte ham for calvinistisk kætteri, som stred imod den augsburgske bekendelse og Konkordieformlen. Padua Universitetet søgte efter anbefaling fra den afgående Galilei at få Kepler til det matematiske professorat, men Kepler, som foretrak at holde sin familie på tysk territorium, rejste i stedet til Østrig for at blive lærer og distriktsmatematiker i Linz. Barbaras sygdom vendte tilbage, og hun døde kort efter Keplers tilbagekomst.Kepler udskød planerne om at flytte til Linz og forblev i Prag til Rudolfs død først i 1612, selv om han ikke kunne forske på grund af virvaret af politisk krise, religiøse spændinger og familietragedie (heriblandt en juridisk strid om hans kones ejendom). I stedet sammensatte han et kronologisk manuskript, Eclogae Chronicae, fra korrespondance og tidligere arbejde. Efter sin indsættelse som ny tysk-romersk kejser genbekræftede Matthias Keplers position og løn som kejserlig matematiker, men tillod ham at flytte til Linz.
I Linz var Keplers primære ansvar at færdigøre de rudolfinske tavler og undervise ved distriktskolen og tilbyde astrologiske og astronomiske tjenester. I hans første år i byen havde han en væsentligt bedre finansiel sikkerhed og religiøs frihed i forhold til i Prag – selv om han ikke kunne deltage i nadveren på grund af hans teologiske skrupler. Hans første udgivelse i Linz var De vero Anno (1613), en udvidet afhandling om Jesu fødselsår; han deltog også i overvejelser om Pave Gregorius' reformerede kalender i de protestantiske tyske lande; samme år skrev han også den indflydelsesrige matematiske afhandling Nova stereometria doliorum vinariorum, om hvordan man måler rumfang af beholdere som vintønder (Den udkom først 1615).
30. oktober 1613 giftede Kepler sig med den 24-årige Susanna Reuttinger. Efter hans første kones død havde Kepler overvejet 11 forskellige ægteskaber. Han vendte tilbage til Reuttinger (den femte) som, skrev han, "vandt mig med kærlighed, ydmyg loyalitet, husholdningsøkonomi, flid og den kærlighed hun gav stedbørnene." De første tre børn af dette ægteskab (Margareta Regina, Katharina og Sebald) døde alle som børn. Tre blev voksne: Cordula (f. 1621); Fridmar (f. 1623); og Hildebert (f. 1625). Ifølge Keplers biografer var dette et meget lykkeligere ægteskab end hans første.
Efter han havde færdiggjort Astronomia nova havde Kepler planlagt en lærebog i astronomi. I 1615 færdiggjorde han de første tre bind af Epitome astronomia Copernicanae; første bind (bog I-III) blev trykt i 1617, den anden (bog IV) i 1620 og den tredje (bog V-VII) i 1621. På trods af titlen, som blot hentydede til heliocentrisme, kulminerede Keplers lærebog i hans eget ellipsebaserede system. Epitome blev Keplers mest indflydelsesrige værk. Den indeholdt alle tre love om planetarisk bevægelse og forsøgte at forklare himmelske bevægelser gennem fysiske årsager.  Selvom den eksplicit udvidede de to første love om planetarisk bevægelse (anvendt på Mars i Astronomia nova) til alle planeterne såvel som Månen og de galileiske måner, forklarede den ikke hvordan elliptiske kredsløb kunne findes ud fra observationsdata.Som en afstikker fra de rudolfinske tavler og de relaterede efemerider udgav Kepler astrologiske kalendere, som var meget populære, og som hjalp til at producere hans andre værker — specielt når støtten fra det kejserlige skatkammer blev tilbageholdt. I sine kalendere — seks mellem 1617 og 1624 — forudså Kepler planetariske placeringer og vejr, såvel som politiske begivenheder. De var oftest forsigtigt præcise takket være hans klare greb om samtidige politiske og teologiske spændinger. I 1624 blev eskaleringen af disse spændinger og hans forudsigelsers dobbelttydighed dog et problem for Kepler; hans sidste kalender blev offentligt brændt i Graz.
I 1615 påstod Ursula Reingold, som var indblandet i en økonomisk strid med Keplers bror Cristoph, at Keplers mor Katharina havde gjort hende syg med ondt bryg. Uenigheden voksede, og i 1617 blev Katharina beskyldt for heksekunst; hekseretssager var almindelige i det centrale Europa. Fra begyndelsen af august 1620 blev hun fængslet i fjorten måneder. Hun blev løsladt i oktober 1621, delvist takket være et omfattende juridisk forsvar, som Kepler havde sat sammen. Anklagerne havde ikke stærkere beviser end rygter og en forvrænget andenhåndsversion af Keplers Somnium, hvori en kvinde blander miksturer og får hjælp fra en dæmon. Katharina blev udsat for territio verbalis, en grafisk beskrivelse af den tortur der ventede hende som heks, i et endeligt forsøg på at få hende til at tilstå. I løbet af retssagen udsatte Kepler alt andet arbejde for at fokusere på sin "harmoniske teori". Resultatet, Harmonices Mundi ("Verdenernes Harmoni"), blev udgivet i 1619.
Kepler var overbevist om, "at de geometriske ting har givet Skaberen modellen til at dekorere hele verden."  I Harmonices Mundi forsøgte han at forklare den naturlige verdens proportioner — specielt de astronomiske og astrologiske aspekter — i musikalske termer. Det centrale sæt af "harmonier" var musica universalis eller "sfærernes musik", som var blevet studeret af Pythagoras, Ptolemæus og mange andre før Kepler; faktisk blev Kepler selv, kort efter udgivelsen af Harmonices Mundi, indblandet i en strid med Robert Fludd, som også lige havde udgivet sin harmoniske teori, om hvem der havde fortrinsret.Kepler begyndte at udforske regulære polygoner og regulære legemer med de figurer, som blev kendt som Keplers legemer. Derfra udvidede han sin harmoniske analyse til musik, meteorologi og astrologi; harmoni kom fra tonerne lavet af de himmelske legemers sjæle — og hvad angår astrologien, interaktionen mellem disse toner og menneskers sjæle. I den sidste del af værket (Bog V), behandlede Kepler planetariske bevægelser, specielt forholdene mellem omløbshastighed og omløbsafstand fra Solen. Lignende forhold havde været brugt af andre astronomer, men Kepler behandlede dem — med Tycho Brahes data og hans egne astronomiske teorier — meget mere præcist, og gav dem en ny fysisk betydning.Blandt mange andre harmonier fremsatte Kepler det, der blev kendt som Keplers tredje lov. Han afprøvede mange kombinationer, før han opdagede, at det (tilnærmelsesvis) gjaldt, at "kvadratet på planeternes omløbstiderne forholder sig til hinanden som kubus på de gennemsnitlige afstande". (Somme tider udtrykt som: Kvadratet på planeternes omløbstid er proportionalt med tredje potens af deres middelafstand til Solen. Den bredere betydning for planeternes dynamiske bevægelse af denne rent kinematiske  lov blev imidlertid ikke indset før i 1660'erne. For når den benyttedes sammen med Christian Huygens' nyligt opdagede lov om centrifugalkraft, gjorde den Isaac Newton, Edmund Halley og måske Christopher Wren og Robert Hooke i stand til uafhængigt at vise, at den antagne tyngdetiltrækning mellem Solen og planeterne aftog med kvadratet på afstanden mellem dem. Det tilbageviste den antagelse i den traditionelle skolastiske fysik, at den tyngdemæssige tiltrækning havde konstant styrke trods afstanden, når den betragtedes mellem to legemer, sådan som det fejlagtigt blev lagt til grund af Kepler og også af Galileo i hans universelle lov om, at gravitationelt fald accelereres ensartet, og envidere også af Galileos student Borrelli i dennes himmelmekanik fra 1666.
I 1623 færdiggjorde Kepler endelig de rudolfinske tavler, som dengang betragtedes som hans største værk. På grund af kejserens krav om udgivelse og forhandlinger med Tycho Brahes arving, blev de ikke udgivet før 1627. I mellemtiden satte religiøse spændinger — roden til den igangværende Trediveårskrig — igen Kepler og hans familie i fare. I 1625 beseglede folk fra den katolske modreformation Keplers bibliotek, og i 1626 blev byen Linz belejret. Kepler flyttede til Ulm, hvor han finansierede trykningen af tavlerne af egen lomme.Efter kejser Ferdinands hærs militære sejre under General Wallenstein i 1628, blev Kepler officiel rådgiver for Wallenstein. Selv om han ikke var generalens hofastrolog, ydede Kepler astronomiske udregninger til Wallensteins astrologer og skrev af og til selv horoskoper. I sine sidste år brugte Kepler størstedelen af sin tid på at rejse: fra hoffet i Prag til Linz og Ulm til et midlertidigt hjem i Żagań, og endelig til Regensburg. Kort tid efter han ankom til Regensburg blev Kepler syg. Han døde 15. november 1630, og blev begravet i byen; hans gravsted forsvandt efter Gustav Adolfs hær ødelagde kirkegården.
Keplers love blev ikke øjeblikkeligt accepterede. Flere store som Galileo Galilei og René Descartes ignorerede fuldstændigt Keplers Astronomia nova.  Mange astronomer som Keplers lærer, Michael Maestlin, modsatte sig Keplers introduktion af fysik i hans astronomi. Nogle gik på kompromis. Ismael Boulliau accepterede elliptiske kredsløs, men erstattede Keplers områdelov med uniform bevægelse med hensyn til det tomme fokus på ellipsen, mens Seth Ward brugte et elliptisk kredsløb med bevægelser defineret af en ækvant.Flere astronomer afprøvede Keplers teori og dens forskellige modifikationer, mod deres egne astronomiske observationer. To af Venus' og Merkurs passager forbi Solen var følsomme tests af teorien under omstændigheder, når disse planeter normalt ikke kunne observeres. Hvad angår Merkurs passage i 1631 havde Kepler været ekstremt usikker på Merkurs parametre, og anbefalede observatører at kigge efter passagen dagen før og efter den forudsagte dag.  Pierre Gassendi observerede planetens passage på den dag Kepler havde forudsagt, og bekræftede dermed hans teori. Dette var den første observation af en af Merkurs passager. Hans forsøg på at observere Venus' passage blot en måned senere slog dog fejl på grund af unøjagtigheder i de rudolfinske tavler. Gassendi indså ikke, at den var synlig fra størstedelen af Europa, heriblandt Paris.  Jeremiah Horrocks, som observerede Venus' passage i 1639, havde brugt sine egne observationer til at justere den keplerske model, forudsagde passagen og byggede redskaberne til at observere passagen. Han forblev en stærk fortaler for den keplerske model.Epitome astronomiae Copernicanae blev læst af astronomer i hele Europa, og efter Keplers død blev den det centrale middel til spredning af Keplers ideer. Mellem 1630 og 1650 var den den mest brugte lærebog i astronomi og omvendte mange til ellipse-baseret astronomi.  Det var dog kun få, der tog imod hans ideer om den fysiske basis for himmelske bevægelser. I slutningen af det 17. århundrede begyndte en række teorier om fysisk astronomi — specielt Giovanni Alfonso Borellis og Robert Hookes — at trække på Keplers værker, og inkorporere tiltrækkende kræfter (dog ikke kvasi-spirituelle bevægekræfter som postuleret af Kepler) og det kartesiske koncept inerti. Det kulminerede i Isaac Newtons Principia Mathematica (1687), hvori Newton fik Keplers love om planetarisk bevægelse fra en kraft-baseret teori om universel gravitation.
Ud over hans udvikling af astronomi og naturfilosofi har Kepler påvirket videnskabens filosofi og historiografi. Kepler og hans love om bevægelse var centrale i tidlige historier om astronomi, som Jean Etienne Montuclas Histoire des mathématiques (1758) og Jean-Baptiste Delambres Histoire de l’astronomie moderne (1821). Disse og andre historier skrevet fra et Oplysningstidsperspektiv behandlede Keplers metafysiske og religiøse argumenter skeptisk og misbilligende, men senere naturfilosoffer fra Romantikken så disse elementer som centrale for hans succes. William Whewell mente, sin indflydelsesrige History of the Inductive Sciences fra 1837, at Kepler var arketypen på det induktive videnskabelige geni; i hanss Philosophy of the Inductive Sciences fra 1840 opholdt Whewell Kepler som legemliggørelsen af de mest avancerede former for videnskabelig metode. På lignende måde identificerede Ernst Friedrich Apelt — den første som studerede Keplers manuskripter efter de var blevet opkøbt af Katharina den store — Kepler sin en nøgleperson til "Videnskabens revolution". Apelt, som så Keplers matematik, æstetiske følsomhed, fysiske ideer og teologi som en del af et forenet tankesystem, producerede den første omfattende analyse af Keplers liv og arbejde.Moderne oversættelser af en række af Keplers bøger kom i slutningen af det 19. og begyndelsen af det 20. århundrede, den systematiske udgivelse af hans samlede værker begyndte i 1937 og nærmer sig færdiggørelsen i det 21. århundrede, og Max Caspars skelsættende biografi af Kepler blev udgivet i 1948.  Alexandre Koyrés værk om Kepler var dog, efter Apelt, den første store milesten i historiske fortolkninger af Keplers kosmologi og dens indflydelse. I 1930'erne og 1940'erne beskrev Koyré, og en række andre i den første generation af professionelle videnskabshistorikere, den  "videnskabelige revolution" som den centrale begivenhed i videnskabens historie, og Kepler som en central figur i revolutionen. Koyré placerede Keplers teoretisering, snarere end hans empiriske arbejde, i midten af den intellektuelle transformation fra oldtids- til moderne verdenssyn. Siden 1960'erne er mængden af lærdom om Keplers historie vokset stort, heriblandt studier af hans astrologi og meteorologi, hans geometriske metoder, hans religiøse syns rolle i hans arbejde, hans literære og retoriske metoder, hans interaktion med sin tids bredere kulturelle og filosofiske strømninger, og selv hans rolle som videnskabshistoriker.
Debatten om Keplers plads i den videnskabelige revolution har også affødt en lang række filosofiske og populære behandlinger. En af de mest indflydelsesrige er Arthur Koestlers The Sleepwalkers (1959), hvori Kepler utvetydigt er revolutionens helt (både moralsk, teologisk og intellektuelt).  Indflydelsesrige videnskabsfilosoffer — såsom Charles Sanders Peirce, Norwood Russell Hanson, Stephen Toulmin og Karl Popper — har gentagne gange søgt til Kepler: eksempler på inkommensurabilitet, analogisk argumentation, falsifikation og mange andre filosofiske begreber er blevet fundet i Keplers værker. Fysiker Wolfgang Pauli brugt Keplers disput med Robert Fludd til at udforske implikationerne af analytisk psykologi på videnskabelig undersøgelse.  En populær, omend lettere fantasifuld, historisk roman af John Banville, Kepler (1981), udforskede mange af de temaer, som blev udviklet i Koestlers faglitterære beretning og i videnskabsfilosofien.  Et mere fantasifuldt nyligt, faglitterært værk, Heavenly Intrigue (2004), antydede at Kepler myrdede Tycho Brahe for at få adgang til hans data.  Kepler har fået et folkeligt image som et ikon for videnskabelig modernitet, og en mand som var forud for sin tid; populærvidenskabsforfatteren og astronomen Carl Sagan beskrev ham som "den første astrofysiker og den sidste videnskabelige astrolog."I Østrig efterlod Johannes Kepler sig så stor en historisk arv, at han var et af motiverne til en sølv-samlermønt: 10-euro Johannes Kepler sølvmønten, præget  10. september 2002. Bagsiden af mønten har et portræt af Kepler, som en rum tid arbejdede som lærer i Graz og de omegn. Kepler kendte Hans Ulrich von Eggenberg personligt, og han påvirkede sandsynligvis konstruktionen af Eggenberg slot (motivet er på forsiden af mønten). Foran ham på mønten er modellen af indlagde kugler og polyedre fra Mysterium Cosmographicum.
I 2009 navngav NASA Keplerteleskopet efter Kepler for hans bidrag til astronomien.I New Zealands Fiordland National Park er der også en bjergkæde, Kepler Mountains, opkaldt efter Kepler, og en tre-dages vandresti kaldet Kepler Track, som går gennem bjergene.
1613: De vero Anno, quo aeternus Dei Filius humanam naturam in Utero benedictae Virginis Mariae assumpsit
1618-1621: Epitome astronomiae Copernicanae (udgivet i tre dele; se også billedet)
Keplerteleskopet, et fotometer i rummet, designet til at søge efter Jord-lignende planeter. Opsendt af NASA 6. marts 2009
ATV-002 Johannes Kepler, den anden europæiske ATV som skal bringe forsyninger til Den Internationale Rumstation. Planlagt opsendelse i juli 2010.
Keplers legemer, et sæt af geometriske konstruktioner, hvoraf to blev beskrevet af ham.
Johannes Kepler Universität Linz. I 1975, ni år efter dets grundlæggelse, blev universitetet omdøbt til ære for Johannes Kepler, siden han skrev sit magnum opus Harmonice Mundi i Linz.
Kepler, af Walter W. Bryant, frit tilgængelig på Project Gutenberg (bog fra 1920, en del af serien Men of Science)
Electroniske facsimile-udgaver af samlingen af sjældne bøger ved Wiens Astronomiske Institut
Christianson, Gale E., Kepler's Somnium: Science Fiction and the Renaissance Scientist
Calderón Urreiztieta, Carlos. Harmonice Mundi • Animeret og multimediaversion af Bog V
Albretsen, Jørgen. • En datalogisk analyse af Keplers Hypothesis Vicaria (in Danish)  • Korrekt figur 2.1 (side 7)LA-ikon
Johannes Vermeer (eller Jan Vermeer og i samtiden Joannis ver Meer Johan Vermeer og Joannis van der Meer; 31. oktober 1632 - 15. december 1675) var en nederlandsk kunstmaler, der regnes som en af den nordeuropæiske baroks mest talentfulde malere. Han var aktiv i den Den hollandske guldalder, hvor landet var inde i en periode af uset politisk, økonomisk og kulturel storhed.
Kun 35 malerier er med sikkerhed malet af Johannes Vermeer; det måske mest berømte er Pige med perleørering (også kaldet Nordens Mona Lisa). Vermeers malerier er i dag udstillet på bl.a. Rijksmuseum i Amsterdam; Mauritshuis i Den Haag; Kunsthistorisches Museum i Wien; Städelsches Kunstinstitut i Frankfurt og Gemäldegalerie i Dresden. Han er ikke repræsenteret på danske museer.
Vermeer begyndte med historiske motiver, men vendte sig mod genrebilledet. Han specialiserede sig i interiørscener fra middelklassens liv og var en moderat fremgangsrig provinsiel genremaler. Det ser ud til, at han aldrig var særlig velstående, måske fordi han malede så få malerier, og han efterlod sig gæld.
Han levede hele livet i Delft. De eneste kilder til hans liv er registre, få officielle dokumenter og kommentarer fra andre kunstnere.
Den 31. oktober 1632 blev Johannes døbt i den reformerte kirke. Faren, Rejnier Janszoon, var fra middelklassen og arbejdede med tekstiler: silke og caffa (en blanding af silke og bomuld eller uld). Som lærling i Amsterdam boede Reijnier på det fashionable strøg Sint Antoniebreestraat, hvor også malerne boede. I 1615 giftede han sig med Digna Baltus, og i 1620 fik de en datter, Gertruy. I 1625 sloges Reijnier med en soldat Willem van Bylandt, som døde fem måneder efter af sine sår. Reijnier var begyndt at handle med malerier, og i 1631 lejede han værtshuset Den flyvende ræv. I 1641 købte han "Mechelen" et større værtshus på torvet opkaldt efter den belgiske by. Det var en betydelig økonomisk byrde. Da Vermeer senior døde i 1652, fortsatte sønnen farens kunstforretninger.
I 1653 ægtede Johannes Reijnierszon Vermeer i stilhed Catherina Bolnes i den fredelige nabolandsby Schipluiden. Catherina var fra en katolsk familier, i modsætning til de fleste i Nederlandende, der bekendte sig til calvinistisk kristendom. Det er sandsynligt, at Johannes Vermeer konverterede til katolicismen efter Catherinas mor Maria Thins' ønske. Maria Thins syntes selv at have været dybt religiøs. Han blev som Maria Thins begravet i den protestantiske kirke. Han malede mellem 1670 og 1672 Allegori over den katolske tro, en refleksion over troen på nadveren. Maleriet kan have været et bestillingsværk fra en katolsk mæcen eller fra den nærliggende, næsten skjulte (schuilkerk) jesuitkirke, som Maria Thins havde et nært forhold til. Der er omstændigheder, der tyder på, at Vermeer brød med sin familie som følge af sin konvertering.
Johannes og Catherinas fik fjorten børn, hvoraf tre døde, før de blev døbt (optegnet som "barn af Johan Vermeer"), og mellem 1653 og 1660 flyttede den nye familie og den hastigt voksende børneflok ind i Maria Thins rummelige hus på Oude Langendijk, hvor Vermeer fik atelier på anden sal. Testamenter, som er skrevet af slægtninge, nævner ti børn: Maria, Elisabeth, Cornelia, Aleydis, Beatrix, Johannes, Gertruyd, Franciscus, Catharina og Ignatius. Adskillige af navnene var bibelske, og sandsynlig blev den yngste, Ignatius, opkaldt efter grundlæggeren af jesuittordenen.
I 1672 blev Nederlandene ramt af et rampjaar – et annus horribilis med krig og ruin. Ludvig af Frankrig invaderede de Forenede Nederlande sydfra (Den fransk-hollandske krig), og fra vest angreb en engelsk flåde og to tyske biskopper (Den tredje anglo-nederlandske krig) og forårsagede mere ødelæggelse. Mange indbyggere gik i panik; domhuse, skoler, butikker m.m. lukkede. Der gik adskillige år, før det begyndte at lysne. Maria Thins, der var forholdsvis velhavende og sandsynligvis i betragtelig grad havde understøttet familien økonomisk, led i den forbindelse et stort tab, da hendes ejendom i nærheden af Schoonhoven blev oversvømmet for at forhindre den franske hær i at krydse den hollandske vandlinje. Det betød manglende lejeindtægter.
I 1674 foretog Vermeer adskillige forretningsrejser på vegne af Maria Thins til Gouda og senere til Amsterdam. I Amsterdam snød han hende sandsynligvis, idet han lånte et større beløb ved uden hendes vidende at bruge hende som kautionist. Vermeer havde store økonomiske problemer og døde kort efter – ifølge hans kone som følge af den dårlige økonomi. Den 15. december blev han begravet i den protestantiske gamle kirke. Hans kone angav, at hans tidlige død skyldes de mange økonomiske bekymringer forårsaget af kunstmarkedets kollaps, som havde undergravet hans økonomi både som kunsthandler og som kunstmaler. Da hun nu stod tilbage med 11 uforsørgede børn og uden understøttelse, anmodede hun retten om at befri hende for Vermeers gæld. Til at bestyre boet udpegede rådhuset Anton van Leeuwenhoek. Opgørelsen viste, at huset havde otte værelser på første sal, fyldt med malerier, tegninger, tøj og møbler m.m. I ateliet var der to stole, to staffelier, tre paletter, ti lærreder, et skrivebord, et egetræsbord og en mindre træskab med skuffer. Nitten af Vermeers malerier var testamenteret til hans kone Catharina og hendes mor. Hun solgte to af billederne til bageren Hendrick van Buyten for at betale en stor gæld (for brød eller lån).
Maria Thins døde i 1680 og blev begravet ved siden af Johannes Vermeer i den gamle kirke. Catherina døde i 1687 under et besøg hos sin datter Maria Vermeer.
Maria Vermeer (ca.1654- efter 1713) Antagelig opkaldt efter Maria Thins. Maria Vermeer var muligvis model for Pigen med perleøreringen. I juni 1674 giftede hun sig med Johannes Gilliszoon Cramer, søn af en velstående silkehandler. Ægteskabet blev efter traditionen indgået i Schipluiden og sandsynligvis ved en katolsk ceremoni. De fik fire børn, Maria Cramer (f.1683) og sønnerne Aegidus Cramer (f.1685), Aegidus Cramer (f.1687) og Aegidus Cramer (f.1690) – grunden til, at alle tre sønner fik samme navn, er, at den første døde inden den næste blev født. Den sidste og overlevende søn blev døbt i Jesuitmenigheden i Delft. Datteren Maria blev i 1715 gift med Hugonis ('Hugo') Carolus van der Velde og fik fire børn: Jacobus Joannes van der Velde (f.1717), Maria Theresa van der Velde (f.1719), Joannes van der Velde (f.1721) og Hugo van der Velde (f.1727) – alle døbt i Delft. Af de syv af Johannes Vermeers døtre var det kun Maria og Beatrix, der blev gift.
Elizabeth ('Lijsbeth') Vermeer (f.1657-efter 1713) Opkaldt efter Maria Thins søster, der var nonne i Louvain. Har muligvis poseret for Pigeansigt
Beatrix Vermeer. (1661-1702) Måske opkaldt efter sin oldemor Beatrix Gerrits Voucks (c.1585-c.1656) Gift i 1685 med Johan Christophorus Hopperus fra Bøhmen. De fik datteren Elisabeth Catharina Hopperus (f. ca.1685)
Johannes Vermeer (f.1663) deres sjette barn og første søn. Tilsyneladende advokat i Bruges. Gift med Maria Anna Frank (f. ca. 1663). De fik en søn Johannes Antonius ('Jan') Vermeer, der blev opfostret af Maria Vermeer i Delft, hvor han giftede sig med pige derfra og flyttede til Leiden og fik fem børn, der blev katolsk døbt. Børnene var Johannes Vermeer (f.1715), Maria Janse Vermeer (f.1716), Jacobus Vermeer (f.1719), Jacobus Vermeer (f.1722), Cornelia Vermeer (f.1725)
Gertruy Vermeer (1664-efter 1713) Sandsynligvis opkaldt efter Johannes Vermeers eneste søster, 1620-1670.
Franciscus Vermeer (1665 – efter 1708) overlæge i Charlois, en landsby syd for Rotterdam, gift omkring 1690 med Maria de Wee.
Dødfødt eller tidligt dødt barn (1667) Navn og køn er ukendt. Begravet i den nye kirke i Delft.
Dødfødt eller tidligt dødt barn (1668) Navn og køn er ukendt. Begravet i den gamle kirke.
Ignatius Vermeer. (1672 – efter 1713) Sandsynligvis opkaldt efter Ignatius Loyola, grundlæggeren af jesuittordenen.
Dødfødt eller tidligt dødt barn (1673) Navn og køn er ukendt. Begravet i den gamle kirke.
Et fjortende barn (1674- 1678). Navn og køn er ukendt. Begravet i den nye kirke.
Cornelia ('Neeltge') Goris (c.1567, Antwerpen-1627, Delft)Balthasar ('Balten') Claesz Gerrits
Vermeer var en respekteret kunstner i sin hjemby Delft, men næsten ukendt uden for. Den omstændighed, at en lokal mæcen Pieter van Ruijven købte en stor del af hans værker, mindskede muligheden for, at hans berømmelse bredte sig. Desuden var hans produktion af begrænset omfang: Han havde ikke elever, hans familiære forpligtelser med de mange børn kan have taget hans tid, lige som arbejdet som kunsthandler, kromand og driften af familiens virksomheder. Han brugte ligeledes tid som formand for kunstgildet, og den omhu han brugte på sine malerier, må også have taget megen tid.
I sin tid var han kendt og respekteret i Delft og Haag, men hans berømmelse svandt efter hans død, så han knapt blev nævnt i Arnold Houbrakens store opslagsværk om det hollandsk maleri fra 1600-tallet. I to århundreder blev han sjældent nævnt i oversigter over nederlandsk kunst – om end han aldrig, som det siges, blev helt glemt: han omtales med ros, i det 17. og 18. århundrede. Men det er kun siden midten af det 19. århundrede, at hans malerier har vækket samme begejstring som i dag. Det er heller ikke et tilfælde, at opblomstringen i interessen for Vermeer faldt sammen med impressionisterne, som også malede klart oplyste billeder og rene ublandede farver, og realismen som også var optaget af hverdagsmotiver. Det var den franske socialist og journalist Thoré Bürger (1806-1869) som indledte den nye påskønnelse af Vermeer. Det skal nævnes, at Thoré-Bürger ikke var uvildig i sin prise af Vermeer, men at han som samler af Vermeers værker havde økonomiske interesser i kunstnerens relancering. Han fremførte, at de realistiske elementer i hollandsk 17-hundredetalskunst passede fint med de æstetiske kvaliteter, som blev fremført af Jules Champfleury (1821-1889) og Joseph-Pierre Proudhon (1809-1865) og i kunstretninger fremført af Barbizon-skolen og Gustave Courbet (1819-1877).
Særligt Pierre-Auguste Renoir (1841-1919), Vincent van Gogh (1853-1890) og Salvador Dali (1904-1989 – se hans maleri Vermeers spøgelse (1934) og Kniplersken (1954)) fandt stor inspiration i den genopdagede Vermeer. Også den danske maler Vilhelm Hammershøi (1864-1916) var stærkt inspireret heraf.
Kunsthistoikeren Thoré-Bürger udgav et essay, hvori han tilskrev Vermeer 66 billeder. I dag er antallet nede på 34-37, der med rimelig sikkerhed kan henføres til Vermeer. Men i takt med, at antallet af malerier er mindsket, er Vermeers omdømme vokset støt, så han i dag anses som en af de vigtigste malere fra den nederlandske guldalder.
I 2004 blev Ung pige ved klaviatur solgt for 30 millioner dollars af baron Frédéric Rolins dødsbo til den amerikanske milliardær Steve Wynn. Det var første gang siden 1921, at et Vermeer-billede var på auktion – og det eneste tilbageværende i privat eje.
Det er ukendt, hvor Vermeer blev oplært som maler, eller hos hvem, men det antages, at han studerede i sin hjemby. En kontroversiel læsning af en notits fra 1668 af bogtrykker Arnold Bon kunne tyde på, at maleren Carel Fabritius kunne være hans læremester, men der er ingen beviser herfor. Derimod vil en analyse af Fabritius' teknik og maleriske ide afkræfte, at der er nogen relation mellem de to malere. Fabritius omkommer i en krudsteksplotion i 1654, to år før Vermeer signerer sit første maleri, Ruffersken (1656), der på ingen måde kan siges at relatere til Fabritius' seneste værker.En anden samtidig lokal autoritet var Leonaert Bramer. De var venner, men hans motivvalg og malerstil var ganske anderledes. En mulighed er også, at Vermeer var selvlært hjulpet på vej af farens kontakter i kunstverden. Andre igen har foreslået at Vermeer blev oplært af den katolske maler Abraham Bloemaert. Vermeers malerstil er ikke ulig den, der blev udfoldet af Utrechtskolen. I Delft konkurrerede Vermeer antagelig med Pieter de Hoogh og Nicolaes Maes, som malede genrebilleder i samme stil.
Den 29. december 1653 blev Vermeer medlem af Sankt Lukasgildet, en handelsforening, et laug for malere. Gildets optegnelser viser, at Vermeer ikke betalte den sædvanlige optagelsesafgift. Det var et år med pest, krig og økonomisk krise og Vermeers finanser var vanskelige som altid. I 1654 led hele Delft under den forfærdelige eksplosion kendt som Tordenskrallet i Delft, som lagde store dele af byen i ruiner. I 1657 fik han muligvis en velgører i den lokale kunstsamler Pieter van Ruijven, som lånte ham penge. I 1662 blev Vermeer valgt som leder af Lukasgildet, en post han blev genvalgt til i 1663, 1670 og 1671. Det tyder på, at han som Bramer blev en velanset og respekteret kunstner blandt ligemænd.
Det er en myte, at Vermeer arbejdede minutiøst og langsomt og med exceptionel præcision. Han penselføring er virtuos og direkte og uden at kæle for detaljen. Derimod taler alt for, at han var optaget af motivets styrke og kompositiones kraft, noget der bevirkede, at han ofte overmalede allerede færdige dele af motivet. Man kan heraf udlede, at Vermeer var længe om at færdiggøre sin komposition. Meget tyder på at hans økonomiske formåen ikke var helt så vanskelig som myterne fortæller det. Han modtog apanage fra sin svigermoder, et beløb der svarede til årsindtægten for en procelainsfabrikant i byen. Han brugte lyse farver, ofte med dyre pigmenter. Ofte ultramarinblå og citrongul side om side. Han er også kendt for sin effektfulde maleriske beskrivelse af lys i malerierne.Flere af Vermeers værker er kendetegnet ved en kraftig perspektivforkortning (som Soldaten og den smilende pige), så det ved første øjekast kunne se ud som om perspektivet var fordrejet eller forkert. Perspektivet er dog rigtigt, effekten er resultat af rummets lidenhed. Resultatet bliver en effektfuld fornemmelse af at stå helt tæt på personerne, selv at være en del af selskabet. I hans senere værker er perspektivet mere realistisk (som Brevskrivende kvinde med tjenestepige, ca. 1670), også når værkerne ses fra afstand.Flere har overvejet, om han benyttede et camera obscura – et apparat som via en linse projekterer motiver over på en overflade – for at opnå den bemærkelsesværdige, næsten fotografiske, minutiøse præcision og detaljerigdom, og ligeledes detaljer i flere af malerierne der nærmer sig impressionistiske pointillistiske aspekter og nogle glorieligende lyseffekter, der begge kan være et resultat af et motiv projekteret gennem et camera obscura. Argumenterne mod brugen af et camera obscura er imidlertid så overvældende, at den romantiske antagelse (fostret af det 19. århundredes første fascination af fotografiets opståen) tilskrives Vermeers tilsyneladende realisme. Intet sådan apparat er registreret i hans enkes konkursbo, opgjort af Leeuwenhoek.
Johannes Vermeers første malerier tilhørte den historiske genre med motiver fra antikkens mytologi eller fra kirke- og bibelhistorien. Det blev i samtiden anset for den højeste og fineste form for maleri, og antagelig var det en nødvendighed, eller en stor hjælp, at kunne fremvise sådan et maleri for at kunne dokumentere almen anseelse og blive optaget i Sankt Lukasgildet. Vermeer specialiserede sig senere i bylandskaber og genrebilledet.
Hans tre tidligste bevarede billeder er i historiegenren og af betydeligt større end flertallet af de senere værker. Således er Kristus hos Maria og Martha (1655) på 160 x 142 cm; Dianas hvil (også: Diana med nymfer; 1654) på 98,5 x 105 cm og Den hellige Praxedis (1655) på 101,6 x 82,6 cmKristus hos Maria og Martha har motiv fra Lukasevangeliet, hvor Jesus overnatter i Maria og Marthas hus i Jerusalem. Mens Maria er travlt beskæftiget i køkkenet med at lave mad, sidder hendes søster ved Jesus side og lytter. Da Martha spøger Jesus, hvorfor han ikke siger til Maria, at hun skulle hjælpe hende svarede Jesus:
Emnet var særdeles populært som motiv i 16. århundredets flamsk og nederlandsk kunst. Det var ideelt til at fremstille tidens protestantiske opgør med katolicismen, i forbindelse med emnet: gode gerninger, som reformationsbevægelsen mente var overfladisk og ikke tilstrækkelig til opnåelse af frelse. Desuden tillod emnet at fremstille kontrasten mellem vita activa (det aktive liv) og vita contemplativa (det kontemplative liv). Vermeer benytter en enkel triangulær komposition: Maria sidder ved Jesus fødder, hun barfodet som symbol på ydmyghed; hans hoved er omkranset af en svag nimbus. Martha holder en kurv med brød – en hentydning til nadveren, mens Jesus peger på Maria for at vise, at hun har valgt "den gode del." Måden Maria holder sit hoved på symboliserer dybere eftertænksomhed. Vermeer viser allerede her sin forkærlighed for stærke intense farver og farvekontraster, specielt i mødet mellem den hvide dug, Marias røde trøje og Jesu blå kappe.
Dianas hvil fremstiller en scene fra Ovids Metamorfoserne (3.138-253). Diana var den romerske jagtgudinde, og anset for specielt jomfruelig og kysk. På maleriet sidder hun på en sten omgivet af fire nymfer. Denne populære badescene males gerne med Diana nøgen eller halvnøgen og klare erotiske undertoner, men Vermeers Diana er fuldt påklædt, anstændig, næsten snerpet. Kun en af nymferne er halvt afklædt, og hun vender ryggen til. En anden nymfe er i færd med at vaske Dianas fødder, hvilket giver maleriet en næsten kristen religiøs karakter – Diana er her nærmest transformeret til Jesus. Skumringen er ved at falde og kvindernes ansigter ligger i skygge. Mørket og Dianas diadem er ligeledes referencer til månegudinden Selene, som Diana ofte blev identificeret med.
Især fremstillingen af Diana og nymfernes kroppe anses for at være mangelfuldt udført, hvorfor der er tvivl om maleriet er en ægte Vermeer.
Vermeer producerede to billeder af sin hjemby Delft: Den lille gade (1657/8) og Udsigt over Delft (1660/1). Malerier med den slags motiver blev sjældent malet til det generelle kunstmarked i Nederland, med er oftest en specifik kommission – landskabsbilleder malet på bestilling kunne ofte indbringe betydelige priser.
Udsigt over Delft antages oftest malet vha. camera obscura. Dels på grund af den præcise detaljerigdom maleriet er udført med, dels pga. det diffuse lys som reflekteres i lyset i floden, og som svarer til hvad man ville observere gennem et camera obscura. Der hersker uenighed om, hvorvidt Vermeer rent faktisk benyttede et camera obscura under sin maleproces eller under konciperingen af et motiv. Således findes adskillege indikationer på, at han benyttede langt enklere og traditionelle metoder til skabelsen af en tredimensional illusion i sine værker. Billedet viser udsigten over byen Delft med floden Schie i forgrunden. Vermeer arrangerede som i andre af sine malerier flere af billedets arkitektoniske elementer, så de løber parallel med billedrammens kant, men i modsætning til tidens gængse byprospekter, lader Vermeer ikke veje fortsætte ind i baggrunden for at indikere byens liv og hemmeligheder. Vermeer anvendte her en ensartet, sammenhængende farvepalet, domineret af jordfarver som okker og brun og enkelte strøg af rød. Interessant er det, at solen bryder gennem skyerne netop over Den nye kirke, så kirketårnet fremstår i strålende næsten overjordisk lys. Kirken havde siden 1622 rummet et monument over Vilhelm den Tavse, helten fra frihedskampen mod Spanien. Vilhelm blev snigmyrdet i Delft, men var højt anset og æret i byen, og Vermeer har utvivlsomt haft et politisk budskab med det det himmelske lys.
Veermers andet bybillede, Den lille gade, fremstiller en stille hverdagsscene i Delft. Igen udført med bemærkelsesværdig fotografisk præcision. Men det er en illusion, for gaden har aldrig eksisteret. Motivet er opbygget med elementer fra flere forskellige lokaliteter, sat sammen til denne harmoniske gade. Motivet har en moralsk pointe ved at fremvise det nederlandske ideal med arbejdsomme kvinder, der flittigt syr eller passer deres husholdsarbejde og skaber et sikkert og trygt hjem for deres børn. Muligvis er to af hans egne børn modeller.
Ruffersken (1656) antages at være Vermeers første genrebillede især i underkategorien bordelbilleder (bordeeltje). Denne undergenre var højt anset, ikke mindst da den kunne anvendes til at afbilde Jesus fortællingen om Den fortabte søn beskrevet i Lukasevangeliet (15.11-32). Motivet har da også en religiøs dimension, som ses i figuren længst til venstre, som sandsynligvis er den fortabte søn, der øder sin arv på spil og horer. Den fortabte søn er sandsynligvis et selvportræt af Johannes Vermeer, som det ofte var kutyme i den slags billeder (eg. Rembrandt). Det er i givet fald det eneste selvportræt af Johannes Vermeer. Fremstillingen af moralen er dog ganske behersket sammenlignet med andre malerier i genren fra perioden. Der mangler fx en seng, hvilket ville udpensle pointen, eller som i et lignende billede af Frans van Mieris (1635-1681) Soldaten og pigen (1658), hvor to hunde kopulerer i baggrunden. Det er også muligt at kvinden i den gule trøje, der bliver købt af manden i den røde jakke, ikke er prostitueret, men at der er tale om begyndelsen på en udenomsægteskabelig affære – med konen i sort som koblerske.
Vermeers maleri er inspireret af et lignende af utrecht-caravaggisten Dirck van Baburen (1590-1624), som hans svigermor Maria Thins ejede – og som også danner baggrund i Vermeers Koncerten og En kvinde, der står ved et klaviatur.
Et andet maleri med moralsk opbyggeligt tema er Sovende pige (1657), som fremstiller en kvinde sovende ved et bord. Af vinkaraflen fremgår det, at hun er beruset og måden hvorpå hun hviler sit hoved på armen symboliserer lediggang og dovenskab. Hendes elegante tøj viser, at hun ikke er tyende, men fruen i huset. Hendes drukkenskab og dovenskab strider imod moralen, der kræver at husets frue skulle være flittig, arbejdsom, gudfrygtig og et godt eksempel. Ved at analysere maleriet med røntgenstråler fremgår det, at Vermeer oprindeligt havde medtaget flere fortællende elementer, som han senere malede over: der var en mand i det bageste værelse og en hund ved døren. Som vanligt underspiller Vermeer den moralske pointe og fremhæver maleriets æstetiske kvaliteter. Udeladelsen af manden og hunden medfører også, at den fordrukne kvinde fremstår endnu mere isoleret.
Et tredje billede, Mælkepigen (1658), adskiller sig fra to ovenstående ved at angribe det moraliserende tema fra en positiv vinkel, ved at fremsætte et godt eksempel til efterfølgelse (exemplum virtutis). Tjenestefolk blev ellers oftest afbilledet som dovne eller liderlige i tidens nederlandske malerier. Pigen ejer ingen af disse amoralske egenskaber. Tværtimod er hun både påpasselig og arbejdsom. Samme positive tilgang er anvendt i Kniplersken (1669).
På nær Udsigt over Delft har alle Vermeers malerier stærke kvindelige hovedpersoner, men i de fleste af malerierne indgår de i en bredere fortælling. Ét, måske to, malerier adskiller sig ved at være, hvad der kan betegnes som egentlige portrætter.
Mest kendt er Pigen med perleøreringen (1665) måske med hans egen datter Maria Vermeer som model. Endda kun som udgangspunkt, da maleriet sandsynligvis ikke er ment som et portræt, men derimod som en tronie – dvs. en slags klichéfigur. Maleriets moderne ry kommer primært af, at det blev valgt til symbol for en vellykket Vermeer-udstilling på museet Mauritshuis i Haag i 1995 og 1996. Siden er der tillige lavet en bog (1999) og film (2003) over maleriet. Motivet er hovedet og overkroppen af en ung pige set tæt på og fra siden. Hun kigger på beskueren over skulderen. En perle i centrum giver navn til maleriet, som dog også kendes som Pigen med turban. Derudover har billedet ingen andre narrative elementer, hvad der er med til at adskille det fra de fleste af hans malerier. Et meget lignende maleri er Pigeansigt (1667/8).
I Vermeers andre billeder indgår kvinder som del af fortællingen, sædvanligvis med moralsk forsæt, i en advarsel mod dovenskab, drukkenskab, liderlighed eller hor, eller som opfordring til arbejdsomhed eller jomfruelighed.
To af Vermeers malerier beskæftiger sig med emnet videnskab, Astronomen (1668) og Geografen (1669). Sandsynligvis har han ment de to malerier skulle fungere som en del af en samlet udstilling, som pendant til hinanden. Nu hænger de i Paris og Frankfurt. Begge erhverv, astronomi og geografi, var de mest banebrydende forskningsfelter og i rivende udvikling. Især for geografiens vedkommende af essentiel betydning for Nederlandene som handelsøkonomisk stormagt. Begge motiver har imidlertid en vis tvetydighed: de er indelukket i hver deres noget klaustrofobiske arbejdsværelse og iført lange kapper, som ikke var almindelige, og langt hår mm. Som var der et strøg af ukristeligt og fordækt troldmandens lærling over deres inkvisitoriske undersøgelser af universets allerdybeste og mest intime hemmeligheder.
To af Vermeers malerier adskiller sig fra de hverdagsrealistiske temaer ved at være allegorier; Allegori over den kristne tro (1671/4) og Allegori over malerkunsten (1673).
Ingen af de to allegoriske malerierne er navngivet af Vermeer – som aldrig navngav sine malerier – men ene blev tidligt benævnt ”malerkunsten”. I Catherina Vermeers konkursbo blev det optegnet som "Billedkunsten" (schilderconst), men det burde snarere være døbt Allegori over historien. Kvinden i den blå silkekjole, der holder en bog i den ene hånd og en basun i den anden, er ikke en allegori over maleriet, men derimod Kleio, historieskrivningens muse. I dette fulgte Vermeer ganske nøje Cesare Ripas (1555-1622) symbolanvisninger i den hollandske udgave af Iconologia. Både basunen i hendes hånd og laurbærkransen er symbol på Gloria, ære og berømmelse, og Kleio er etymologisk afledt af det græske ord for det samme.
Musen har ikke nedslåede øjne som udtryk for en kvindes anstændighed eller generthed, men for at flytte fokus på de narrative referencer. Kortet i baggrunden er produceret af Claes Jansz. Visscher (1587-1652). Det var forældet, da Vermeer malede sit billede og var overhalet af politiske omvæltninger, idet det viser de sytten nederlandske provinser, som de var, før der blev indgået fred med Spanien. Vermeer indtegnede med forsæt et forældet kort for at hædre den nederlandske frihedshelt Vilhelm den Tavse af Orange, helten fra frihedskampen mod Spanien.
Allegori over den kristne tro følger ligeledes ganske nøje Ripas anvisninger. Derudover symboliserer den prominente glaskugle, der hænger midt i værelset, menneskets tankevirksomhed. Det antages at maleriet, der har en række katolske overtoner, var et arbejde, bestilt af den nærliggende jesuitterorden. Maleriet anses generelt i dag for at være et af Vermeers mindre heldige, men i samtiden var det et af hans mest værdsatte.
Da der kun er 35 malerier, der med sikkerhed er malet af Vermeer, og pga. den fornyede interesse for hans værker, hvoraf mange tidligere var tilskrevet andre malere, har der været håb om, at der var andre uopdagede Vermeer-værker hengemt i arkiver og private samlinger. Det har medført en del polemik omkring forfalskninger. Således formåede den hollandske kunstmaler Han van Meegeren at forfalske og afhænde mindst seks malerier, som han havde udgivet for Vermeer – foruden en række malerier han havde tilskrevet Frans Hals og andre mestre. Van Meegeren, der følte sig forsmået af den etablerede kunstverden, der anså ham som teknisk dygtig, men uoriginal, havde sat sig for at skabe det perfekte Vermeer-falskneri, ved brug af lærred fra det 17. århundrede, hjemmelavet maling efter datidens opskrifter (af lapis lazuli, blyhvidt, indigo, cinnober) og pensler med grævlingehår mm. og ved brug af fenolformaldehyd fik han malingen til at se ud til at være 300 år gammel. Det første falskneri (Kristus og disciplene ved Emmaus) solgte van Meegeren i 1937 til Rembrandtselskabet for 520.000 gylden (omkring 22 millioner danske kroner i 2010). Selskabet donerede maleriet til Museum Boijmans Van Beuningen i Rotterdam. Maleriet var blevet undersøgt og verificeret som ægte af Abraham Bredius, som var tidens største Vermeer-ekspert. I de efterfølgende år forfalskede og afhændede han yderligere fem Vermeer'er. Bl.a. Kvinde grebet i hor som han under besættelsen solgte til reichsmarschall Hermann Göring for 1,65 millioner gylden (ca. 40 millioner kroner, 2010). Efter krigen blev han anklaget for landsforræderi for at have solgt ud af nederlandsk nationalejendom til fjenden, men ved en sensationel retssag forsvarede van Meegeren sig med, at det var en forfalskning og at han i virkeligheden var en helt ved at have snydt besættelsesmagten. Men fordi så mange eksperter var blevet snydt og malerierne solgt for så store beløb, var der stor modvilje mod at tro, at de faktisk var falsknerier, og van Meegeren var nødsaget til at male et nyt i fængslet for at bevise sin ”uskyld”. Han blev til slut frikendt for landsforræderi, men blev dømt for falskneri i stedet. Den endelige dom over falsknerierne blev først afsagt en flere år senere, hvor lærrederne blev underlagt røntgenundersøgelser og blypigmenter fra malingen blev underlagt en radioaktiv henfaldsanalyse. Røntgenundersøgelserne viste, at van Meegeren have malet sine falsknerier oven på eksisterende malerier, og der fandtes et fotografi af et maleri, der kunne anes under van Meegerens. Henfaldsanalysen er baseret på at blyhvidt er produceret fra blymalm som indeholder lige dele af de to isotoper bly-210 og radium-226. Både bly-210 og radium-226 er henfaldsprodukter fra uran-238; bly-210 har en halveringsperiode på 22 år og radium-226 en halveringsperiode på 1.600 år. Ved fremstilling af blyhvidt renses malmen for omkring 95% af radiumisotopen, men ikke for blyisotopen. Således kan en analyse af forholdsmængden mellem de to isotoper give et skøn over, hvor gammelt blyhvidspigmentet er. Og for van Meegerens var det ikke 300 år.
Kristus og disciplene ved Emmaus (1936-7) Rembrandt-Vereenigung, ophængt på Boijmans Museet
Blankert, Albert, "Vermeer's Modern Themes and Their Tradition," in Johannes Vermeer ed. by Arthur K. Wheelock Jr., 1995.
Broos, Ben, " 'Un celbre Peintre nomé Verme[e]r,' " in Johannes Vermeer, ed. by Arthur K. Wheelock Jr., 1995.
Wadum, Jørgen, "Vermeer in Perspective," in Johannes Vermeer, National Gallery of Art, Washington, D.C., Royal Cabinet of Pictures Mauritshuis, The Hague (1995-1996) 67-79.

John Churchill, 1. hertug af Marlborough KG (26. maj 1650 – 16. juni 1722) (efter gammel tidsregning) var en engelsk soldat og statsmand, hvis karriere strakte sig over fem regenters tid i slutningen af det 17. og begyndelsen af det 18. århundrede. Han begyndte som en uanselig page ved Stuarternes hof i England, men hans medfødte mod på slagmarken sikrede ham hurtig forfremmelse og anerkendelse fra hans herre og mentor, Jakob, hertug af York. Da Jakob blev konge i 1685, spillede Churchill en stor rolle ved nedkæmpelsen af Hertugen af Monmouths opgør, men blot tre år senere opgav Churchill den katolske konge til fordel for protestanten Vilhelm af Oranje.
Ved Vilhelms kroning blev Churchill adlet som jarl af Marlborough. Han tjente med udmærkelse i Irland og Flandern under den Pfalziske Arvefølgekrig. Under Vilhelm og Marias regentskab var forholdet køligt til Marlborough og hans indflydelsesrige kone Sarah. Efter ødelæggende beskyldninger om en hemmelig forståelse med den landflygtige kong Jakob blev Marlborough afskediget fra alle militære og civile embeder og midlertidigt sat i fængsel i Tower i London. Først efter dronning Marias død, og da en ny stor europæisk krig truede, blev Marlborough taget til nåde af Vilhelm.
Marlboroughs indflydelse ved hoffet nåede sit højdepunkt med Sarahs nære veninde, dronning Anne. Med forfremmelse til øverstkommanderende (general-kaptajn) for de britiske styrker og senere udnævnelse til hertug fik Marlborough international berømmelse i den Spanske Arvefølgekrig, hvor han på slagmarkerne i slagene ved Blenheim, Ramillies og Oudenarde fik sikret sin plads i historien som en af Europas største generaler. Da hans kone faldt i unåde hos dronning Anne, pressede toryerne på for at vælte ham. De var fast besluttede på at slutte fred med Frankrig. Marlborough blev afskediget fra alle civile og militære poster med anklager om bedrageri, men han genvandt den kongelige gunst, da George 1. af Storbritannien fulgte Anne på tronen i 1714. Han fik alle sine tidligere embeder tilbage, men hans helbred svigtede, og efter en række slagtilfælde bukkede han til sidst under for sin sygdom i sin seng på Windsor Lodge den 16. juni 1722.
Ved slutningen af den engelske borgerkrig fik lady Eleanor Drake selskab i sit hjem i Devon, Ashe House, af sin tredje datter Elizabeth og dennes mand, Winston Churchill. I modsætning til sin svigermor, som havde støttet Rundhovederne – dvs. parlamentet – havde Winston haft det uheld at kæmpe på den tabende side i krigen, hvorfor han, som så mange andre kavalerer, blev tvunget til at betale erstatning – i hans tilfælde £446 18s. Denne store bøde havde forarmet den tidligere royalistiske kavalerikaptajn, hvis motto Fiel Pero Desdichado (Trofast, men uheldig) stadig bruges af hans efterkommere.
Elizabeth fødte 12 børn, hvoraf kun fem overlevede spædbørnsalderen. Den ældste datter, Arabella, blev født i februar 1649. Den ældste søn, John, blev født året efter den 26. maj. Opvæksten under disse forholdsvis fattige forhold med familiespændinger på grund af modstridende troskabsforhold kan have sat et varigt præg på den unge Churchill. Hans fars navnebror og John Churchills levnedsbeskriver Sir Winston Churchill, skrev – "[Betingelserne på Ashe] kunne godt have vækket to fremherskende følelser i hans sind: Først et had til armod og for det andet behovet for at skjule tanker og følelser for dem, for hvem de ville være afskyvækkende."Efter genetableringen af kongemagten med Karl 2. af England som konge i 1660 ændrede hans fars situation sig til det bedre, selv om han ikke blev velhavende. I 1661 blev Winston medlem af parlamentet for Weymouth, og som et tegn på kongelig gunst fik han også belønninger for tab, han havde lidt under kampen mod parlamentet under borgerkrigen, herunder en udnævnelse til kommissær for irske jordrettigheder i Dublin i 1662. Mens han var i Irland, gik John på Dublin Free School, men et år efter blev hans far kaldt tilbage som "Junior Clerk Comptroller" på slottet i Whitehall, og hans skolegang blev flyttet til St. Paul's School i London. Karls egen pengemangel betød, at gamle kavalerer ikke fik mange kontante belønninger af kongen, men det, han kunne tilbyde – og som ikke kostede ham noget – var stillinger ved hoffet for deres afkom. Derfor blev Winston Churchills ældste datter Arabella i 1665 pige for Anne Hyde, hertuginden af York, og blev nogle måneder senere fulgt af sin bror John som page for hendes mand Jakob.
Hertugen af York var stærkt optaget af alt, hvad der vedrørte hær og flåde,og den interesse smittede af på den unge Churchill. Han ledsagede ofte hertugen, når denne inspicerede soldater i de kongelige parker, og det varede ikke længe, før drengen havde besluttet sig til at blive soldat. Den 14. september 1667 blev han kadet i kongens eget kompagni i 1. garderegiment, der semere blev til grenadergarden.  Hans karriere blev yderligere fremmet, da han i 1668 sejlede til den nordafrikanske forpost Tanger, som kort forinden var blevet engelsk som en del af medgiften med Karls portugisiske gemalinde, Catherine af Braganza. I grov modsætning til livet ved hoffet blev Churchill der i tre måneder og fik førsteklasses taktisk træning og kamperfaring under træfninger med maurerne.Han kom tilbage til London i februar 1671, hvor hans kønne træk og manerer – beskrevet af Lord Chesterfield som "uimodståelige for både mænd og kvinder" snart tiltrak sig glubende opmærksomhed fra en af kongens mest bemærkelsesværdige elskerinder, Barbara Villiers, hertuginden af Cleveland. men hans forbindelse med den umættelige forførerske var bestemt farlig. En beretning fortæller, at da hans majestæt dukkede op, sprang Churchill ud af sin elskerindes seng og gemte sig i skabet, men kongen – som selv var dreven i slige sager – opdagede hurtigt den unge Churchill, som straks faldt på knæ. "Du er en bandit", sagde kongen, "men jeg tilgiver dig, fordi du gør det for at få dit brød". Churchill var kendt for at være forsigtig med penge: da hertuginden gav ham en en stor sum, investerede han den klogt, i modsætning til mange andre unge mænd, som ville have spillet den op. Hændelsen med kongen kan være apokryf (i en anden version springer Churchill ud af vinduet), men det er almindeligt accepteret, at han var far til Clevelands sidste datter, som blev født den 16. juli 1672.
Et år senere tog Churchill igen på søen. Da han deltog i kampen mod den hollandske flåde i slaget ved Solebay ud for Suffolk kysten i juni 1672, gav hans modige optræden om bord på hertugens af Yorks flagskib Prince ham en forfremmelse (hen over de fornærmede hoveder på ældre officerer) til kaptajn i Lord High Admiral's Regiment. Det følgende år fik Churchill en yderligere udmærkelse ved Belejringen af Maastricht hvor den unge kaptajn udmærkede sig som del af de 30 mand, som med held erobrede og forsvarede en del af fæstningen. Under denne hændelse tilskrives Churchill æren for at have reddet hertugen af Monmouths liv, hvor han fik et mindre sår i forbifarten, men fik yderligere ros fra de taknemmelige Stuarter foruden anerkendelse fra Bourbonerne. Kong Ludvig 14. af Frankrig roste personligt hans dåd, og herefter havde Churchill ry for fysisk mod og nød samtidig stor anseelse blandt de almindelige soldater.Selv om kong Karls anti-franske parlament havde tvunget England til at trække sig ud af den fransk-hollandske krig i 1674 forblev nogle engelske regimenter i fransk tjeneste. I april blev Churchill udpeget til oberst for et af disse regimenter og gjorde herefter tjeneste under, og lærte af, den store marskal Turenne, fra hvem han ifølge Thomas Macaulay fik megen ros og blev indgydt selvtillid. Churchill deltog i de hårde slag ved Sinzheim og Entzheim. Han kan også have deltaget i slaget ved Sasbach i juni 1675, hvor Turenne blev dræbt.
Ved tilbagekomsten til St. James's Palace blev Churchills opmærksomhed draget mod andre forhold og mod et nyt ansigt ved hoffet. "Jeg beder om, at du vil se mig, så ofte du kan," tryglede Churchill i et brev til Sarah Jennings, "hvilket jeg er sikker på, at du burde gøre, hvis du sætter pris på min kærlighed ..." Sarah Jennings sociale baggrund var på mange måder meget lig Churchills – lavadel ramt af gældsbetinget fattigdom. Efter at hendes far var død, da hun var otte, flyttede Sarah med sin mor og søstre til London. Som royalistiske støtter blev Jennings-familiens loyalitet overfor kronen ligesom Churchill-familiens belønnet med stillinger ved hoffet. I 1673 var Sarah blevet pige hos hertuginden af York, Marie af Modena, Jakobs anden ægtefælle.Sarah var omkring femten, da Churchill vendte tilbage fra kontinentet i 1675 og lader til næsten straks at være blevet fanget af hendes charme og ret gode udseende. Men Churchills amourøse, næsten krybende, kærlighedsbreve blev, lader det til, modtaget med mistænksomhed og skepsis – hans første elskerinde, Barbara Villiers, var netop i færd med at flytte til Paris, hvilket gav anledning til rygter om, at han betragtede Sarah som en ny elskerinde mere end en forlovet. "Du siger, at jeg lader, som om jeg nærer lidenskab for dig", protesterede Churchill, "jeg begriber ikke, hvad du mener med det." Hans vedvarende bejlen i de følgende måneder besejrede omsider den skønne, omend forholdsvis fattige pige ved hoffet. Selv om Sir Winston ønskede, at hans søn skulle gifte sig med den velhavende Catherine Sedley (om ikke andet så for at lette hans egen gældsbyrde), giftede oberst Churchill sig hemmeligt med Sarah en gang i løbet af vinteren 1677–78, muligvis i hertuginden af Yorks bolig.
Det varede ikke længe, inden Churchill fik tildelt sin første vigtige diplomatiske opgave på kontinentet. Ledsaget af sin ven, den opstigende politiker Sidney Godolphin, fik Churchill til opgave at forhandle traktaten i Haag med hollænderne og spanierne som forberedelse af krig – denne gang mod Frankrig. Den unge diplomats øvelse i internationalt statsmandskab viste sig at være en personlig succes, som bragte ham i forbindelse med Vilhelm, prins af Oranien, som var meget imponeret af den skarpsindighed og høflighed, som kendetegnede Churchills forhandlingsevner. Opgaven havde hjulpet Churchill til at udvikle en bredde i sine erfaringer, som rene soldater aldrig opnåede, men på grund af dobbeltspillet i Karls hemmelige forhandlinger med Ludvig 14. (Karl havde ingen hensigter om at gå i krig med Frankrig), endte det med at missionen til sidst slog fejl.
 Da han vendte tilbage til England, blev Churchill udpeget til midlertidig rang af brigadegeneral i infanteriet, men håbet om en lovet indsats på kontinentet viste sig illusorisk, da de stridende parter indgik fred og underskrev Nijmegen traktaten.
Da Churchill vendte tilbage til England i slutningen af 1678, mødtes han af alvorlige ændringer i det engelske samfund. Det papistiske komplot, som var et af Titus Oates opdigtet komplot, der skulle fjerne den katolske hertug af York fra arvefølgen, betød et midlertidigt eksil i næsten tre år for Jakob. Churchill var tvunget til at følge sin herre, som med tiden fik lov til at flytte til Skotland – men først i 1682, efter at Karl havde vundet en fuldstændig sejr, kunne hertugen af York flytte tilbage til London, og Churchills karriere kunne fortsætte med at trives. For sine tjenester overfor Jakob blev Churchill ophøjet til baron Churchill af Eyemouth i den skotske adel den 21. december 1682 og det følgende år blev han udnævnt til oberst for King's Own Royal Regiment of Dragoons.Churchill-familiens samlede indkomst sikrede et liv i en vis stil og behagelighed. Udover en residens i London (med syv tjenestefolk) kunne de også anskaffe sig Holywell House i St Albans, hvor deres voksende familie kunne nye fornøjelserne ved livet på landet, men de blev snart trukket tilbage til hoffet.
I juli 1683 blev oberst Churchill sendt til kontinentet for at føre prins Jørgen af Danmark til England til hans aftalte ægteskab med den 18-årige Princesse Anne. Anne udnævnte straks Sarah – som hun havde sat umådelig stor pris på siden hun var barn – til at være en af hendes hofdame. Deres forhold fortsatte med at blomste så meget, at Sarah mange år senere skrev: – "At se [mig] var en stadig glæde, og at skilles fra [mig] for aldrig så kort en tid var en konstant kilde til uro … dette i en grad som en jaloux elsker." For sin del behandlede Churchill prinsessen med respektfuld venlighed og blev ægte knyttet til hende, og han antog – i sin ærbødighed overfor kongelige – den ridderlige rolle som hendes forkæmper. Herefter var Churchill-familien i stigende grad afsondret fra Jakobs nære kreds og mere og mere tydeligt tilknyttet til Anne, hertugens yngste datter.
Ved kong Karl 2.'s død i 1685 blev hans bror Jakob, hertug af York, konge som Jakob 2. Tilskyndet af utilfredse personer og forskellige whig-konspiratorer (i eksil for deres andel i det fejlslagne Rye House komplot) forberedte den illegitime søn af Karl og Lucy Walter James Scott, 1. hertug af Monmouth sig på at tage det, som han betragtede som sit: nemlig den protestantiske engelske krone. Monmouth gik i land ved Lyme Regis den 11. juni 1685.
Churchill var i april blevet blevet udnævnt til Gentleman of the bedchamber (en af kongens nærmeste tjenere) og i maj optaget i den engelske adelsstand som baron Churchill af Sandridge i grevskabet Hertfordshire, men han var frustreret over kun at være blevet udnævnt til næstkommanderende i den styrke, som skulle modstå Monmouths rebeller. Æren af at lede kongens styrker gik til den indskrænkede, men meget loyale Louis de Duras, 2. jarl af Feversham. Uden at vide, at han netop var blevet forfremmet til generalmajor den 3. juli, beklagede Churchill sig til Lord Clarendon, "Jeg ser klart, at vanskelighederne bliver mine, og æren tilfalder en anden." Monmouths utidige, uforberedte og ukloge bondeoprør faldt sammen i Somerset i slaget ved Sedgemoor den 6. juli 1685, men selv om han var underordnet Feversham, var Churchills administrative organisation, taktiske evner og mod afgørende for slaget, så manden, der havde reddet Monmouths liv ved Maastricht, havde nu bragt ham til fald ved Sedgemoor.
Som forudset fik Feversham løvens del af laurbærrene. Churchill blev dog ikke helt glemt. I august fik han den lukrative post som oberst for den tredje trop af livgarden, men heksejagten efter oprøret, der blev drevet af den blodtørstige dommer George Jeffreys, krænkede hans sans for rimelighed. Rent faktisk er det muligt, at Sedgemoor-felttoget og de efterfølgende forfølgelser satte gang i den desillusionsproces, som kulminerede med, at han svigtede sin konge og herre og ven blot tre år senere. 
Churchill blev ved hoffet, men var omhyggelig med ikke at blive opfattet som en, der sympatiserede med kongens stigende religiøse iver mod den protestantiske overklasse. Jakobs forfremmelser af katolikker i kongelige institutioner, herunder hæren, såede de første mistanker og senere oprørstanker blandt hans overvejende protestantiske undersåtter. Selv medlemmer af hans egen familie udtrykte bekymring over kongens fanatiske iver for den katolske religion. Nogle i kongens tjeneste, såsom jarlen af Salisbury og jarlen af Melford, forrådte deres protestantiske opdragelse for at opnå fordele ved hoffet, men Churchill fulgte sin samvittighed: "Jeg er blevet født som protestant og vil leve eller dø i den tro".Syv mænd mødtes for at lave udkast til invitationen til Vilhelm af Oranje, hvis kone Maria var en anden af Jakobs døtre, om at invadere England. Underskriverne på brevet omfattede whigger, toryer og en biskop (Henry Compton), som forsikrede prinsen af Oranien om, at "nitten tyvendedele af folket ... ønsker forandring".  Vilhelm behøvede ingen yderligere tilskyndelse. Selv om invitationen ikke var underskrevet af Churchill (han rangerede endnu ikke så højt i det politiske hierarki, at han kunne være underskriver) erklærede han overfor Vilhelms øverste engelske kontakt i Haag "Hvis De mener, at der noget andet jeg bør gøre, skal De blot give mig ordre dertil." Churchill søgte ligesom mange andre efter et hensigtsmæssigt tidspunkt til at opgive Jakob.
Vilhelm landede ved Torbay den 5. november 1688. Herfra rykkede han med sin hær til Exeter. Jakobs styrke – igen under ledelse af Lord Feversham – rykkede til Salisbury, men kun få af dens officerer var ivrige efter at kæmpe – selv Jakobs datter prinsesse Anne skrev til Vilhelm for at ønske ham "held med denne så retfærdige handling".Churchill, som var blevet forfremmet til generalløjtnant, stod stadig på kongens side, men da han udviste "de størst mulige tegn på glæde" ved Lord Cornburys desertering, førte det til indtrængende anmodninger fra Feversham om, at han skulle arresteres. Churchill selv havde åbent tilskyndet til desertering til fordel for orangisterne, men Jakob tøvede fortsat.
Det blev snart for sent at handle. Efter mødet i krigsrådet om morgenen den 23. november undslap Churchill ledsaget af ca. 400 officerer og mænd fra den kongelige lejr og red til Vilhelm i Axminster. Den følgende dag sendte Churchill et undskyldende brev og en retfærdiggørelse af sine handlinger: "... Jeg håber, ... at jeg i rimelig grad kan overbevise Deres Majestæt og verden om, at jeg er drevet af et højere princip..."Da kongen så, at han end ikke kunne holde på Churchill, som så længe havde været hans loyale og nære medarbejder, blev han fortvivlet. Jakob, som ifølge en fransk samtidig havde "opgivet tre kongedømmer for en messe", flygtede til Frankrig og medbragte sin arving, Jakob, Prins af Wales (senere kendt som "den gamle prætendent"). Næsten uden at der var affyret et skud, havde Vilhelm sikret sig tronen og regerede i fællesskab med Jakobs ældste datter, Maria 2. af England.
I april 1689 blev Churchill i forbindelse med Wilhelms kroning ophøjet til jarl af Marlborough. Hans ophøjelse til adelsstanden førte til rygter fra Jakobs støtter om, at Marlborough vanærende havde forrådt sin hidtidige konge for personlig vinding. Vilhelm selv havde betænkeligheder ved manden, som svigtede Jakob. Marlboroughs forsvarere derimod (herunder hans mest berømte efterkommer Winston Churchill) har gjort meget ud af at pege på patriotiske, religiøse og moralske motiver for hans handling, men med historikeren David Chandlers ord, må det siges klart, at Marlborough også var motiveret af ambitioner og egeninteresse – det er svært at frikende Marlborough for skånselsløshed, utaknemmelighed, intrigemageri og forræderi mod en mand, som han skyldte næsten alt i sit liv og sin karriere.Mindre end seks måneder efter Jakobs afrejse til kontinentet erklærede England krig mod Frankrig som del af en stærk koalition, som havde til formål at stække Ludvig 14.'s ambitioner; men i Pfalziske Arvefølgekrig mellem 1688 og 1697 var Marlborough kun i tjeneste i tre år i felten og da fortrinsvis i underordnede stillinger. I slaget ved Walcourt den 25. august 1689 fik Marlborough ros fra fra den hollandske feltherre Prins Waldeck, – " … trods sin ungdom udviste han større militær sans end de fleste generaler efter en lang række krige … han er helt sikkert en af de modigste, jeg kender."
Da han vendte tilbage til England, fik Marlborough nye muligheder. Som øverstkommanderende for styrkerne i England blev han særdeles kendt med alle detaljerne og den manglende logik i det engelske militær og spillede en stor rolle ved reorganisering og rekruttering, men efter Walcourt var Marlboroughs popularitet ved hoffet dalet. Vilhelm og Marie nærede mistro til både Lord og Lady Marlboroughs indflydelse som fortrolige og støtter for prinsessen i en sådan grad, at den fortørnede Marie bad sin søster om at vælge mellem hende og kongen på den ene side og Marlborougherne på den anden. Anne valgte uden vaklen det sidste. På dette tidspunkt blev dette personlighedsopgør imidlertid overskygget af vigtigere sager i Irland, hvor Jakob var landet i marts 1689 i et forsøg på at generobre tronen. Da Vilhelm tog af sted mod Irland i juni 1690, blev Marlborough udpeget som medlem af 9-mands rådet, som skulle rådgive dronning Maria i kongens fravær, men hun gjorde ikke meget for at skjule sin afsky ved hans udnævnelse – "Jeg kan hverken stole på ham eller værdsætte ham," skrev hun til Vilhelm.Vilhelms afgørende sejr i slaget ved Boyne den 1. juli 1690 tvang Jakob til at opgive sin hær og flygte tilbage til Frankrig. Efter at have fået lov fra Vilhelm tog Marlborough selv til Irland, hvor han erobrede havnene i Cork og Kinsale i oktober, men hans håb om en selvstændig kommando blev ikke til noget. Selv om Vilhelm anerkendte Marlboroughs kvaliteter som soldat, var han endnu ikke tilbøjelig til helt at stole på en, som havde svigtet kong Jakob, og var led ved at fremme karrieren for en mand, som han overfor Lord Halifax beskrev som 'meget påtaget'.
Vilhelms forkærlighed for hollændere i ledende stillinger ophidsede de engelske officerer i hæren, herunder Marlborough. Nægtelsen af at tildele ham Hosebåndsordenen og undladelsen af at udpege ham til generalkvartermester irriterede den ambitiøse jarl, og i modsætning til tidligere kunnne Marlborough ikke skjule sin dybe skuffelse bag sin sædvanlige diskretion.  Ved hjælp af sin indflydelse i parlamentet og hæren skabte Marlborough utilfredshed med Vilhelms forkærlighed for udenlandske hærchefer, hvilket havde til formål at presse kongen. Vilhelm, som var klar over dette, begyndte til gengæld åbent at tale om sin mistro til Marlborough. Kurfyrsten af Brandenburgs udsending til London overhørte kongen bemærke, at han var blevet behandlet "så infamt af Marlborough, at hvis han ikke havde været konge, ville han have følt det nødvendigt at udfordre ham til en duel."Kong Jakob, som var i eksil på Saint-Germain, vedligeholdt forbindelsen med sine støtter i England med det primære formål at komme tilbage på tronen. Siden januar 1691 havde Marlborough været i kontakt med Jakob og var ivrig efter at få kongens tilgivelse (pardon) for at have forladt ham i 1688. En tilgivelse, som ville være af afgørende betydning for hans fremtidige karriere i tilfælde af, at Jakob blev genindsat som konge. Vilhelm var godt klar over disse kontakter (foruden dem med andre såsom Godolphin og Shrewsbury), men deres dobbeltspil blev senere mere anset som en form for forsikringspolice frem for som en direkte forpligtelse – et nødvendigt element i en usædvanlig kompleks situation.  Vilhelm var opmærksom på Marlboroughs kvaliteter, militære og politiske, og den fare som jarlen udgjorde. "Vilhelm var ikke tilbøjelig til at frygte," skrev Macaulay, "men hvis der var nogen på jorden, som han frygtede, var det Marlborough."
Da Vilhelm og Marlborough vendte tilbage fra et begivenhedsløst felttog i de Spanske Nederlande, var deres forhold blevet yderligere forværret. I januar 1692 gav dronningen, som var vred over Marlboroughs intriger i parlamentet, hæren og selv med Saint Germain, ordre til Anne om at afskedige Sarah fra sit hof, hvilket Anne afslog.  Den næste dag, 20. januar, gav jarlen af Nottingham, udenrigsministeren, Marlborough ordre til at fratræde alle sine poster og embeder, såvel civile som militære og betragte sig som afskediget fra hæren og bortvist fra hoffet. Der blev ikke fremført nogen årsag, men Marlboroughs nærmeste partnere var rasende. Den Hertugen af Shrewsbury gav udtryk for sin utilfredshed, og Godolphin truede med at træde ud af regeringen. Admiral Russell, der nu var øverstkommanderende for flåden, beskyldte personligt kongen for utaknemmelighed overfor den mand, som havde "sat kronen på hans hoved."
Bunden var ikke nået for Marlborough. I foråret 1692 var der fornyede trusler om en fransk invasion og nye beskyldninger om jakobistisk forræderi. På baggrund af et vidneudsagn fra Robert Young havde dronningen fængslet alle underskrivere på et brev, som støttede genindsættelsen af Jakob 2. og fængsling af kong Vilhelm. Marlborough, som var en af underskriverne, blev sat i fængsel i Tower of London, hvor han hensygnede i fem uger. Hans kval blev forøget af nyheden om, at hans yngre søn Charles var død den 22. maj. Youngs breve blev til sidst afsløret som falsknerier og Marlborough blev løsladt, men han fortsatte med at korrespondere med Jakob, hvilket førte til den berømte episode med "Camaret Bay brevet" i 1694.I adskillige måneder havde de allierede planlagt et angreb på Brest, den franske havneby i Biscayabugten. Franskmændene havde fået efterretninger, som advarede dem om det umiddelbart forestående angreb, hvilket gav marskal Vauban mulighed for at forstærke byens forsvar og forstærke garnisonen. Uvægerligt førte angrebet den 18. juni, anført af den engelske general Thomas Tollemache, til en katastrofe. De fleste af hans tropper blev dræbt eller taget til fange. Tollemache selv døde af sine sår kort efter. Selv om der ikke forelå beviser, hævdede Marlboroughs kritikere, at det var ham, som havde advaret fjenden. Men selv om det er så godt som sikkert, at Marlborough sendte en meddelelse over Kanalen i begyndelsen af maj, som beskrev det forestående angreb på Brest, er det lige så sikkert, at franskmændene længe før havde hørt om ekspeditionen fra en anden kilde – muligvis Gogolphin eller jarlen af Danby. Winston Churchill går så langt som til at sige, at brevet var et falsum, men David Chandler fastslår at – "hele episoden er så obskur og uafklaret, at det stadig ikke er muligt at fælde en endelig dom. I sidste ende bør vi lade tvivlen komme Marlborough til gode."
Marias død den 28. december 1694 førte med tiden til en formel, men kølig forsoning mellem Vilhelm og Anne, som nu var arving til tronen. Marlborough håbede på, at tilnærmelsen ville føre til, at han selv kunne vende tilbage til tjeneste, men selv om han og Sarah fik lov at vende tilbage til hoffet, fik jarlen ikke tilbudt nogen post.I 1696 var Marlborough sammen med Godolphin, Russell og Shrewsbury igen involveret i et forræderisk komplot med kong Jakob, denne gang iværksat af den jakobitisk militante Sir John Fenwick. Komplottet endte med at blive afværget, og Fenwick henrettet. Kongen selv havde været skeptisk overfor beskyldningerne; men det var først i 1698, et år efter at freden i Rijswijk havde afsluttet den Pfalziske Arvefølgekrig, at
der skete et skifte i Vilhelms og Marlboroughs forhold. På anbefaling af Lord Sunderland (hvis kone var en nær veninde af Lady Marlborough), tilbød Vilhelm til sidst Marlborough posten guvernør for Hertugen af Gloucester, Annes ældste søn. Han fik også lov at genindtræde i rigsrådet (privy council) og fik sin militære rang tilbage, men bestræbelserne på at forlige hans tætte forbindelser med toryerne med at være en trofast kongelig tjener var vanskelige, hvilket fik Marlborough til at klage – "Kongens kulde overfor mig fortsætter"."
Da den sygelige og barnløse Karl 2. af Spanien døde i november 1700, fik arvefølgen til den spanske trone og deraf følgende kontrol med det spanske imperium, herunder de Spanske Nederlande, igen krigen til at bryde ud i Europa. På sit dødsleje havde Karl testamenteret sine riger og lande til Ludvig 14.'s barnebarn, hertug Filip af Anjou. Dette truede med at forene det spanske og det franske kongerige under huset Bourbon, hvilket var uacceptabelt for England, Holland og den østrigske kejser, Leopold 1., som selv gjorde krav på den spanske trone.
Da Vilhelms helbred skrantede, (kongen vurderede selv, at han kun havde kort tid tilbage) og med jarlens utvivlsomme indflydelse på hans efterfølger, prinsesse Anne, besluttede Vilhelm, at Marlborough skulle overtage ledelsen af de europæiske forhold. Som repræsentant for Vilhelm i Haag som ekstraordinær ambassadør og som leder af de engelske styrker fik Marlborough til opgave at forhandle en ny koalition på plads, som skulle modstå Frankrig og Spanien. Den 7. september 1701 blev traktaten om den anden Store Alliance underskrevet af England, kejseren og den hollandske republik for at knuse Ludvig 14.`s ambitioner og sætte en bremse på bourbonernes magt. Vilhelm kom ikke til at opleve Englands krigserklæring. Den 8. marts 1702 døde kongen, som allerede havde et dårligt helbred, af kvæstelser, han fik ved en rideulykke, hvilket betød, at hans svigerinde, Anne, straks blev udråbt til hans efterfølger. Selv om kongens død gav anledning til øjeblikkelig uro i koalitionen, kunne grev Wratislaw rapportere, at "den største trøst i denne forvirring er, at Marlborough er fuldt informeret om situationen, og på grund af dronningens yndest kan gøre alt."
Denne 'yndest hos dronningen' viste sig også at være profitabel for hendes langvarige venner.
Dronningen var ivrig efter at belønne Marlborough for hans diplomatiske og krigsmæssige evner i Irland og på kontinentet, så Marlborough blev udnævnt til generalkvartermester – en post, han længe havde ønsket sig, blev ridder af hosebåndsordenen og generalkaptajn over hendes hære hjemme og i udlandet. Med Lady Marlboroughs forfremmelse til Groom of the Stole (styrede adgangen til regenten og var dennes ledsager), Mistress of the Robes (dronningens rådgiver) og Keeper of the Privy Purse (kassemester), var Marlborougherne nået til højdepunktet af deres magt og havde tilsammen en årlig indkomst på over £60,000, og ingen havde større indflydelse ved hoffet end de.
Den 4. maj 1702 erklærede England formelt krig mod Frankrig. Marlborough fik kommandoen over de britiske, hollandske og lejede tyske tropper, men posten havde sine begrænsninger: som general-kaptajn havde han kun myndighed til at give hollandske generaler ordrer, når de var i indsats sammen med hans egne. På alle andre tidspunkter var han afhængig af, at de ledsagende repræsentanter for de hollandske Generalstater var indforståede – så hans evne til at forme den allierede strategi var baseret på hans takt og overtalelsesevner. Selv om han blev frustreret over sine hollandske allieredes indledende tøven over for at komme i kamp med franskmændene, begyndte krigen godt for for Marlborough, som det lykkedes at udmanøvrere den franske hærleder Marskal Boufflers. I løbet af 1702 erobrede han Venlo, Roermond, Stevensweert og Liège i de Spanske Nederlande, hvilket i december fik den taknemmelige dronning til at udråbe Marlborough til Hertug og markis af Blandford.Den 9. februar 1703, kort tid efter Marlboroughs ophøjelse, giftede deres datter Elizabeth sig med Scroop Egerton, jarlen af Bridgewater. Dette blev om sommeren fulgt af en forlovelse mellem Mary og John Montagu, arving efter jarlen, og senere hertug af Montagu, (de giftede sig senere, den 20. marts 1705). Deres to ældste døtre var allerede gift: Henrietta med Godolphins søn Francis i april 1698 og Anne med den hidsige og umådeholdne Charles Spencer, jarl af Sunderland i 1700. Marlboroughs håb om at grundlægge et stort dynasti hvilede på hans ældste og eneste overlevende søn John, som efter sin fars ophøjelse havde båret titlen Markis af Blandford. Mens han læste på universitetet i Cambridge i starten af 1703, blev den 17-årige ramt af et alvorligt tilfælde af kopper. Hans forældre skyndte sig til hans side, men lørdag morgen den 20. februar døde drengen, hvilken kastede hertugen ud i 'den største sorg i verden'. Han klagede sig senere til Lord Ailesbury – "Jeg har mistet det, som var mig så kært."Mens han bar sin sorg og efterlod Sarah med hendes, tog hertugen tilbage til Haag i begyndelsen af marts. På det tidspunkt havde Marshal Villeroi taget over fra Boufflers som hærfører i de Spanske Nederlande, men selv om Marlborough erobrede Bonn, Huy og Limbourg i 1703 forhindrede fortsat hollandsk tøven ham fra at tvinge franskmændene i Flandern ud i et afgørende slag.
Hjemme mødte hertugen også modstand. Både han og Godolphin blev hæmmet af, og var ofte uenige med deres High Tory-kolleger, som frem for at støtte en europæisk politik gik ind for anvendelse af Royal Navy for at skaffe sig fordele og nye oversøiske kolonier. For deres del havde Whiggerne, selv om de var entusiastiske tilhængere af den europæiske strategi, opgivet enhver foregiven af at støtte krigens førelse, og mente at Marlborough og Godolphin ikke opnåede gevinster, som stod i mål med de midler, parlamentet så generøst tildelte dem.
 Det moderate tory-ministerium under Marlborough og Godolphin var fanget mellem de politiske ekstremer. Marlborough, hvis diplomatiske takt havde holdt en meget uenig stor alliance sammen, var nu en general af internationalt format, og den begrænsede succes i 1703 blev snart overstrålet af Blenheim-felttoget i 1704.
Østrig var under pres af franskmændene og bayrerne mod vest og ungarske oprørere mod øst og stod overfor en reel mulighed for at blive tvunget ud af krigen. Da kejser Leopolds deltagelse i den Store Alliance var afgørende for at kunne fortsætte krigen, var Marlborough blevet overbevist om, at det var nødvendigt at sende hjælp til Donau, men planen om at overtage initiativet fra fjende var særdeles voveligt. Fra starten besluttede hertugen at vildlede hollænderne, som aldrig frivilligt ville tillade en større svækkelse af de allierede styrker i de Spanske Nederlande. Til det formål flyttede Marlborough sine engelske tropper til Mosel-floden (en plan, som var godkendt i Haag), men da han nåede dertil, besluttede han at marchere sydpå for at slutte sig til de østrigske styrker i Sydtyskland.En kombination af strategisk vildledning og dygtig administration gjorde det muligt for Marlborough at opnå sit mål. Efter at have tilbagelagt ca. 400 km på fem uger tildelte Marlborough sammen med Prins Eugen af Savoyen de fransk-bayerske styrker et knusende nederlag i Slaget ved Blenheim den 13. august 1704. Hele felttoget, som historikeren John Lynn beskriver som et af de bedste eksempler på manøvrekrigsførsel før Napoleon, var forbilledligt i planlægning, logistik og taktik. Resultatet førte til en ændring af krigens gang. Bayern og Köln blev tvunget ud af krigen, og Ludvig 14. håb om en hurtig sejr blev knust. Felttoget fortsatte med erobringen af Landau ved Rhinen fulgt af Trier og Trarbach ved Mosel. Med disse sejre stod Marlborough nu som tidens dygtigste soldat. Selv tory-partiet, som havde erklæret, at hvis han led nederlag, ville de "flå ham i småstykker som hunde efter en hare", kunne ikke helt holde deres patriotiske beundring tilbage.Dronningen forærede sin favorit det kongelige gods i Woodstock og lovede ham et fint palads, der skulle erindre om hans store sejr, men efter hendes tronbestigelse var hendes forhold til Sarah i stigende grad blevet fjernt. Hertugen og hertuginden var steget til tops ikke mindst på grund af deres nære forhold til Anne, men Sarah var blevet træt af det omstændelige ceremoniel og formaliteterne ved hoffet og fandt i stigende grad dronningens selskab trættende. På sin side var Anne, som nu var dronning af England og ikke længere den generte pige, som så let blev domineret af sin smukkere veninde, blevet træt af Sarahs taktløse politiske tyrannisering og stadig mere overlegne opførsel.Dronning Anne tilsluttede sig entusiastisk kejser Leopolds tilbud (som blev fremsat under hertugens march til Donau) om at gøre Marlborough til fyrste i det Tysk-romerske rige over det lille fyrstedømme Mindelheim – det bayerske land, som var blevet konfiskeret fra kurfyrsten og i praksis besat efter slaget ved Blenheim. Men efter successerne i 1704 bragte felttoget i 1705 ikke megen grund til tilfredshed på kontinentet. Endeløse forsinkelser og undvigelser fra hans allieredes side havde igen forhindret Marlboroughs forsøg på et gennemføre en større offensiv. "Jeg møder så lidt iver for den fælles sag, at det kunne knuse et stærkere hjerte end mit," betroede han Anthonie Heinsius.
Selv om det var lykkedes Marlborough at gennembryde linjen ved Brabant i juli, havde manglende allieret beslutsomhed forhindret hertugen i at udnytte fordelen.
Året 1705 havde givet franskmændene tid til at reorganisere deres styrker. Marskal Villars successer mod Baden langs Rhinen og Vendomes sejr i Slaget ved Calcinato i Italien havde ødelagt Marlboroughs oprindelige plan for 1706 – en mulig march til Italien for at forene sig med Prins Eugen.
Hertugen tilpassede imidlertid hurtigt sine planer. I maj marcherede Marlborough ind i fjendens område i håb om at lokke Marskal Villeroi i slag.
Ludvig 14. var lige så besluttet på at kæmpe og ivrig efter at hævne Blenheim, så han tilskyndede sin feltherre til at opsøge 'Monsieur Marlbrouck'. Det efterfølgende slag ved Ramillies, der blev udkæmpet i de Spanske Nederlande den 23. maj 1706, var måske Marlboroughs mest vellykkede slag, et, som med Villars ord forårsagede "den mest skammelige, ydmygende og katastrofale flugt" for de franske styrker. Med et tab på under 3.000 døde og sårede (langt færre end ved Blenheim) tilføjede hans sejr fjenden et tab på over 20.000. By efter by blev erobret, og selv om felttoget ikke var afgørende, var det en uovertruffen operationel triumf for den engelske general. Da Marlborough til sidst afsluttede Ramilie-felttoget, havde han afsluttet erobringen af det næsten hele de Spanske Nederlande. Gode nyheder for de allierede kom der også fra den italienske front. I september slog prins Eugen den franske hær på flugt i slaget ved Torino. Efter hans sejr ved Ramillies tilbød den titulære 'Karl 3.' Marlborough at blive guvernør over de Spanske Nederlande, hvilket ville have en værdi på £60,000 om året, men hollænderne, som ønskede at fastholde deres økonomiske og politiske dominans i området, fandt det habsburgske tilbud ubehageligt, og rejste tvivl om Englands motiver og hertugens især. Det var en post, Marlborough gerne ville beklæde, men i den engelsk-hollandske enigheds navn afslog han.
Mens Marlborough kæmpede i Flandern, førte en række personlige og partimæssige rivaliteter til en generel modgang for ham. Whig-partiet, som var hovedfortaler for krigen, havde belejret Marlboroughs nære ven og allierede lord Godolphin. Som en pris for at støtte krigen i den næste parlamentssamling krævede whiggerne andel i de offentlige stillinger ved at få udpeget et af deres ledende medlemmer jarlen af Sunderland, til posten som udenrigsminister. Dronningen, som afskyede whiggerne, var bitter modstander af udnævnelsen, men Godolphin, som i stigende grad var afhængig af støtte fra whiggerne, havde ikke meget spillerum. Med Sarahs taktløse og tydelige støtte pressede Godolphin uophørligt dronningen til at give efter for whiggernes krav. Fortvivlet gav Anna endelig efter og Sunderland fik posten, men det særlige forhold mellem Godolphin, Sarah og dronningen havde taget alvorlig skade, og hun begyndte i stigende grad at vende sig mod en ny favorit, Abigail Masham. Anne støttede sig også i stigende grad til Godolphin og Marlboroughs moderate tory-kollega Robert Harley, som var overbevist om, at duoens politik med at tilfredsstille whiggerne var unødvendig, og havde placeret sig som en anden rådgiver for en imødekommende dronning.De allieredes mirakelår blev fulgt i 1707 af fremgang på alle fronter for franskmændene og en tilbagevenden til politisk kævl og ubeslutsomhed indenfor den Store Alliance. Marlboroughs diplomatiske evner forhindrede, at Karl 12. af Sverige gik ind i krigen mod kejseren, men prins Eugens tilbagetog fra Toulon og alvorlige tilbageslag i Spanien og Tyskland havde slukket ethvert håb om et afgørende slag det år.Marlborough vendte tilbage til England og en politisk storm. En del af toryerne var utilfredse med, at Marlborough ikke havde vundet krigen i 1707 og krævede overførsel af 20.000 tropper fra Nederlandene til Spanien. For deres del var whiggerne rasende over, at dronningen havde udpeget toryer som biskopper og truede med at fjerne støtten fra regeringen. For hertugen og Godolphin betød det, at de måtte fri yderligere til whiggerne for at vinde deres støtte tilbage (Whiggernes ledere var fuld af iver for krigen, og ligesom Marlborough anså de Spanien for at være en sekundær krigsskueplads). Jo mere de tilskyndede dronningen til at komme med indrømmelser overfor whiggerne, jo mere pressede de hende i armene på Harley, og kløften mellem dronningen og hendes general-kaptajn blev stadig større.
Tilbageslagene i 1707 var fortsat ind i de første måneder af 1708 med tabet af Brügge og Gent til de franske styrker. Marlborough var modløs over den generelle sitaution, men hans optimisme fik et løft med ankomsten af prins Eugen. Styrket af prinsens robuste optimisme
gik Marlborough i gang med at genvinde det strategiske initiativ for de allierede. Om natten den 10. juli, mens franskmændene ved i færd med at forberede en belejring af Oudenarde, gennemførte hertugen en forceret march for at overraske fjenden. Marlboroughs efterfølgende sejr over Marskal Vendôme i slaget ved Oudenarde den 11. juli demoraliserede den franske hær i Flandern. Hans fornemmelse for terrænet, hans sans for timing og hans kendskab til fjenden blev igen demonstreret til overflod. Marlborough erklærede sig tilfreds med felttoget, men han var blevet mere og mere træt af den dårlige atmosfære ved hoffet. Da hun hørte om hertugens sejr, udbrød dronningen først: "Åh Herre, hvornår vil al den blodsudgydelse få en ende!" Sarah irriterede også hertugen. Uophørligt bombarderede hun ham med klager. På det tidspunkt svarede han træt: "Jeg har hverken humør eller tid til at besvare dine sidste tre breve."Den 22. oktober erobrede Marlborough Lille, den stærkeste fæstning i Europa (Boufflers overgav byens citadel den 10. december). Han generobrede også Brügge og Gent, men hertugen og Godolphin følte sig stadig mere i klemme mellem whiggernes krav om stillinger og en dronning, som var stærk modstander af forsoning. I november havde whiggerne vundet flertallet i britisk politik og havde reduceret toryerne til en ineffektiv minoritet, men jo mere dronningen modstod whiggerne, jo mere blev Godolphin og Marlborough angrebet af dem for ikke at have held til at overbevise hende om at give efter, og blev efter tur angrebet af toryerne for at forsøge det.
Efter Oudenarde felttoget og en af de værste vintre i moderne tid var Frankrig på randen af kollaps. Formelle fredsforhandlinger brød imidlertid sammen i april 1709, efter at kompromisløse og strenge krav fra whiggerne var blevet afslået af Ludvig 14. Trods sin modstand mod whiggernes forstokkethed havde Marlborough ikke længere den støtte fra dronningen, som han engang havde haft, og da whiggerne holdt tøjlerne i britisk politik spillede han kun en underordnet rolle ved forhandlingerne. Hans vanskeligheder blev ikke mindre, da der i august kom nyheder om nye skridigheder mellem dronningen og hans kone. Anne havde meddelt Sarah, at hun havde fået nok af hendes tyranniseren og skrev: "Det er umuligt for Dem at genvinde min tidligere hengivenhed ..."Efter at have erobret byen Tournai den 3. september mødte Marlborough marskal Villars ved den lille landsby Malplaquet den 11. september 1709. På venstre flanke anførte Prinsen af Oranje sit hollandske infanteri i desparate angreb blot for at få dem hugget ned. På den anden flanke angreb prins Eugen og ned næsten lige så store tab. Med stadigt pres på flankerne tvang Villars til at svække centrum og gjorde det dermed muligt for Marlborough at bryde igennem og få sejren. Men prisen var høj. De allieredes tab var næsten dobbelt så store som franskmændenes, hvilket fik Marlborough til at indrømme – "Franskmændene har forsvaret sig selv bedre i denne kamp end i noget slag, jeg har oplevet." Marlborough fortsatte og erobrede Mons den 20. oktober, men ved hans tilbagekomst til England brugte hans fjender tabstallet fra Malplaquet til at tilsøle hans rygte. Harley, som nu var leder af toryerne, gjorde alt, hvad han kunne for at overbevise sine kolleger om, at whiggerne og gennem deres tilsyneladende enighed med whiggernes politik også Marlborough og Godolphin var i færd med at føre landet i ruin, og antydede endda at hertugen trak krigen i langdrag for at fylde sine egne lommer.I marts 1710 begyndte der nye fredsforhandlinger mellem Ludvig 14. og de allierede, men trods franske indrømmelser var whigregeringen uvillig til at indgå et kompromis. På den anden side blev støtten til whiggernes politik mindre, og i en række trin blev hele karakteren af regeringen ændret. Godolphin blev tvunget væk, og efter valget i oktober blev der dannet en ny toryregering. Selv om Marlborough blev ved med at være en nationalhelt og en person med umådelig prestige i Europa, krævede det kraftig overtalelse fra prins Eugen og Godolphin at forhindre hertugen i at trække sig tilbage.
I januar 1711 vendte Marlborough – 'meget tyndere og meget forandret' – tilbage til England. Folket hyldede ham, mens dronningens nye ministre, Harley og Henry St John, var knap så entusiastiske. Hvis han ønskede at fortsætte på sin post, skulle det være som intet andet end deres lydige, militære tjener.
Dronningen, som for nylig havde givet udtryk for at ville afskedige hans kone, forblev kold. Hertugen besøgte Anne i et sidste forsøg på at redde hans kone fra afskedigelse, men hun lod sig ikke påvirke af hans underdanige bønner, og forlangte at Sarah skulle aflevere sin gyldne nøgle, symbolet på hendes stilling, indenfor to dage, og advarede: "Jeg vil ikke tale om noget andet spørgsmål, før jeg får nøglen".Uanset al denne opstandelse – og hans svigtende helbred – vendte Marlborough tilbage til Haag i marts for at forberede det, der skulle blive hans sidste felttog – og et af hans største. Igen stod Marlborough og Villars overfor hinanden i kamp, denne gang langs Avesnes-le Comte-Arras sektoren af linjen Non Plus Ultra (se kortet). I forventning om et nyt blodblad på linje med Malplaquet, antog de allierede generaler at deres feltherre, der var fortvivlet over den hjemlige opstandelse, førte dem til en frygtelig nedslagtning. Ved anvendelse af en imponerende psykologisk afledning, og en hemmeligholdt natlig march, hvor hæren tilbagelagde 65 km på 18 timer, gennembrød de allierede de linjer, som hævdedes at være
uigennemtrængelige uden at miste en eneste mand. Marlborough var nu i stand til at belejre fæstningen Bouchain. Villars, som var blevet ført bag lyset og udmanøvreret, havde ingen mulighed for at gribe ind, og fæstningen blev tvunget til overgivelse den 12. september. Historikeren David Chandler skrev – "Det rene militære artisteri, hvormed han gentagne gang vildledte Villars under den første del af felttoget, har få paralleller i krigshistorien … den efterfølgende belejring af Bouchain med hele dens tekniske kompleksitet var en lige så fin demonstration af overlegen krigskunst."Tiden var imidlertid løbet ud for Marlborough. I løbet af 1711 var der foregået hemmelige fredsforhandlinger mellem London og Versailles, som Marlborough ikke havde del i. Den 7. december 1711 kunne dronningen meddele, at "uagtet de som finder fornøjelse i krigskunsten" – et spark til Marlborough – "er både tid og sted udpeget for åbning af forhandlinger om en generel fred." Hertugen af Marlboroughs tjenester som general-kaptajn var ikke længere ønskede.
Den britiske forhandler, Henry St John, havde opnået særdeles favorable betingelser, men
Marlborough, som var nært knyttet til tronarvingen George af Hannover, og stadig nød støtte fra kongen af Preussen og fyrsterne i den Store Alliance, var helhjertet modstander af en separatfred mellem Storbritannien og Frankrig. Harley og St. John besluttede nu at tilrettelægge Marlboroughs fald.Den 20. januar 1711 fremlagde "Commissioners of Public Accounts" (rigsrevisionen) en rapport for Underhuset, som beskyldte hertugen (og andre) for at bruge offentlige midler til egen fordel. Marlborough blev præsenteret for to forhold: For det første at han i løbet af ni år uretmæssigt havde modtaget over £63.000 fra brød og transportleverandørerne i Holland. For det andet at 2,5 %, han havde modtaget fra betalingen af fremmede tropper, i alt £280.000, var offentlige midler, som 'der burde gøres rede for'. Den 31. december fandt dronningen det for godt at afskedige Marlborough fra alle hverv – "så sagen kan blive undersøgt upartisk." Marlborough kunne imidlertid afvise anklagerne om underslæb.
Vedrørende den første anklage kunne kan pege på, at det var gammel sædvane: leverandører havde altid betalt en årlig sum som et frynsegode til den øverstkommanderende i Nederlandene. Vedrørende den anden anklage kunne han fremvise et dokument, som var underskrevet af dronningen i 1702, som gav ham tilladelse til at foretage dette fradrag, som det altid havde været praksis i den Store Alliance siden kong Vilhelms dage, og alle de således modtagne penge var blev brugt til at opbygge et efterretningsnetværk, en hemmelig tjeneste, som havde infiltreret Ludvig 14.'s hof.
Dygtige taler i det britiske underhus blev holdt til fordel for hertugen, men toryerne, hvis smædekampagne mod hertugen havde gjort brug af den store satiriker Jonathan Swift) havde flertallet. Da der blev stemt, blev sagsanlægget vedtaget med 270 mod 165. Dronningen beordrede statsanklageren til at forberede en retssag mod Marlborough, men St John, som godt var klar over, at regeringens sag var tynd, måtte stoppe sagen, da Marlboroughs efterfølger hertugen af Ormonde, allerede selv havde fået tilladelse til at tage den samme kommission på 2,5 % af betalingen til fremmede styrker.
Marlborough, som senere fik følgeskab af Sarah, forlod det partiopsplittede England og tog til kontinentet. Årsagerne til hans eksil kendes ikke, men hvor de end kom frem, blev de budt velkommen og feteret af folket og de europæiske hoffer, hvor han ikke blot var respekteret som en stor general, men også som fyrste i det Tysk-romerske rige. Churchill besøgte Mindelheim i slutningen af maj 1713 og blev hyldet af sine undersåtter. Fyrstendømmets skæbne og Churchills reelle herredømme afhang af den endelige fredstraktat, og det blev i 1713 udvekslet med Mellenburg. Marlborough udholdt eksilet bedre end sin kone, som klagede – "Det er bedre at være død end at leve udenfor England", men parret blev ramt af en yderligere tragedie, da nyheden om deres elskede datter Elizabeth, grevinden af Bridgewaters død af kopper.Ved deres hjemkomst til Dover den 2. august 1714 (21 måneder efter deres afrejse) hørte de, at dronning Anne var død den foregående dag. De rejste straks til London ledsaget af 'et tog af kareter og en trop militssoldater med trommer og trompeter'. Med lige var modtog kurfyrsten af Hannover, nu Kong George 1. Marlborough med ordene: "Min kære hertug, jeg håber at Deres vanskeligheder nu er overstået."
Genudnævnt til generalkvartermester og general-kaptajn blev Marlborough igen en person med stor indflydelse og respekt ved hoffet. Sammen med den hannoveranske minister grev Bernsdorf, den hannoveranske diplomat Baron von Bothmar og Lord Townshend vendte Marlborough tilbage til regeringens centrum. Hertugens helbred svigtede imidlertid hurtigt. Hans centrale position blev i stigende grad overtaget af Robert Walpole og James Stanhope. Det skete i en sådan grad at under jakobitternes oprør i 1715 havde han kun nominelt kommandoen og overlod det til yngre mænd at håndtere krisen.Den 28. maj 1716, kort efter at hans favorit datter Anne, grevinden af Sunderland, var død fik hertugen et lammende slagtilfælde på Holywell House. Dette blev fulgt af et nyt slagtilfælde i november, denne gang på et hus på Blenheim godset. Hertugen kom sig i nogen grad, men mens hans stemme var blevet påvirket var hjernen stadig klar. Han kom sig tilstrækkeligt til at kunne ride ud for at se byggefolkene arbejde på Blenheim Palace og det omkringliggende parkanlæg.
I 1719 kunne hertugen og hertuginden flytte ind i østfløjen af det ufærdige palads, men Marlborough fik kun tre år at nyde det i. Mens han boede på Great Lodge i Windsor Great Park, fik han endnu et slagtilfælde i juni 1722, ikke længe efter hans 72 års fødselsdag. Hans to overlevende døtre, Henrietta Godolphin og Mary Montagu besøgte deres døende far, men for Sarah, som altid havde set børnene som en indtrængen mellem hende selv og hendes mand, var dette et uvelkomment besøg. Om natten begyndte hertugen at glide væk, og om morgenen den 16. juni 1722 døde John Churchill, 1. hertug af Marlborough.
For militærhistorikeren David Chandler er Marlborough uden tvivl den største britiske feltherre i historien, en vurdering som deles af andre, herunder Hertugen af Wellington som kunne – "ikke forestille sig noget bedre end Marlborough i spidsen for en engelske hær." Whig historikeren Thomas Macaulay nedgør derimod Marlborough igennem hele sin History of England. Med historikeren John Wilson Crokers ord forfølger Macaulay hertugen med "mere end den iver og langt mindre skarpsindighed end en blodhund." Det var som svar på Macaulays History at Winston Churchill (Marlboroughs efterkommer) skrev sit fire binds værk: Marlborough og hans tid.
Marlborough var hensynsløst ambitiøs, ubarmhjertig i sin søgen efter rigdom, magt og social opstigning. I sin søgen efter berømmelse og fremmelse af egne interesser kunne han være noget skrubelløs, som hans opgiven af kong Jakob viser. Men den egoisme var også kædet sammen med en stærk altruisme, som ses af hans loyalitet overfor dronning Anne mens deres venskab skrantede frem til 1712, og hans afvisning af at modtage den to gange tilbudte stilling som vicekonge i de Spanske Nederlande af hensyn til den Anden store alliance. Rent faktisk var det denne diplomatiske takt som gjorde muligt for Marlborough at holde sammen på den ofte uensartede alliance igennem den Spanske Arvefølgekrig.
Selv om han var grisk og usædvanlig ond, når det drejede sig om penge (en mulig konsekvens af hans tidlige fattigdom i Ashe House), var Marlborough også kendt for sin store charme og venlighed. Han veg dog ikke tilbage for ren smiger, som da han under sit besøg i 1707 forsikrede kong Karl 12. af Sverige om sit ønske om at tjene under hans ledelse, og lære de senere forbedringer i krigskunsten. Overfor sine fjender var han høflig. Hans behandling af marskal Tallard efter slaget ved Blenheim er et af mange eksempler, men det var ikke kun overfor sine ligemænd, at han viste medfølelse. Hans omsorg for den almindelige soldats velfærd (det var ikke usædvanligt at hertugen tilbød en træt soldat at rejse med i hans personlige karet), og hans evne til at indgyde tillid og tiltro gjorde ham ofte uhyre vellidt blandt sine tropper – "Den kendte verden kunne ikke frembringe en mand med større menneskelighed," bemærkede korporal Matthew Bishop.Når situationen krævede det kunne han imidlertid være hensynsløs. De barske realiteter i begyndelsen af det 18. århundredes krigførelse illustreres ikke bedre end ved hertugens hærgen af Bayern inden slaget ved Blenheim i 1704. Af militære årsager var han parat til at afbrænde 400 landsbyen af 'grusom nødvendighed'. Men det var mens han var på felttog at Marlborough viser os en anden dyd – hans mod. Selv om han ofte var nedtrykt og endda fysisk utilpas før et stort slag, såsom Blenheim eller Oudenarde, viser han personlige indgriben f.eks. ved Ramillies og Elixheim at han fortsat havde personligt mod – et ry han havde haft siden belejringen af Maastricht i 1673.
På det overordnede strategiske niveau havde Marlborough en sjælden evne til at forstå de grundlæggende spørgsmål, men han måtte håndtere tvivlende regeringer og tøvende allierede. Han led stærk under obstruerende hollandske politikere i felten og generaler, og måtte ofte gå på kompromis for at sikre sig deres medvirken. Som strateg foretrak han slag frem for langsomme belejringer, selv om de øjeblikkelige omkostninger, såsom ved Schellenberg var høje. Han blev hjulpet af en dygtig stab, især hans omhyggeligt udvalgte aides-de-camp såsom Cadogan), og havde glæde at et fantastisk forhold til den dygtige kejserlige hærfører prins Eugen. Marlborough var vidtskuende, ofte langt foran sine samtidige i sine forestillinger, og var en mester i at vurdere sine fjenders karakter i kamp.På det taktiske niveau var Marlborough også ekstremt dygtig. Han prøvede altid på at tage initiativet, og komme i kamp uanset om fjenden ønskede det eller ej – ved Schellenberg f.eks. opnåede han overraskelsesmomentet ved at angribe sent på eftermiddagen. Efter at have bragt sin fjende ud af balance indledte hertugen prøvende angreb for at trække fjendens reserver ind i kampen, mens hans egne styrker blev opstillet i kampformation. Disse prøveangreb fik fjenden til at svække den sektor, som generalkaptajnen havde udvalgt til hovedangrebet, og hvor han ville samle en afgørende overlegenhed i styrker for at kunne indsætte det afgørende stød.
Når sejren var sikker, var Marlborough usædvanlig i sin tro på øjeblikkelig forfølgelse – efter slagene ved Schellenberg og Ramillies var opfølgningen ubønhørlig. Selv om Marlborough var mere tilbøjelig til at manøvrere end sine modstandere, og var bedre til at fastholde tempoet i operationerne på afgørende tidspunkter, er hertugen mere en dygtig praktiker indenfor begrænsningerne i krigsførsel i det tidlige 18. århundrede end en stor forsyer, som radikalt ændrede militær teori. Hertil kom, at hans taktik – angrib fjendens flanker og bryd igennem i centrum – blev noget forudsigelig. Alligevel var hans forkærlighed for ild, bevægelse og koordinerede angreb med alle våbengrene fundamentet for hans store successer på slagmarken.Marlboroughs administrative evner og sans for detaljer betød at hans tropper sjældent manglede brød, sko, klæder telte eller kvarter – når hans hær ankom til sit bestemmelsessted var den intakt og klar til kamp.  Selv om han undgik fornyelse havde han en evne til at få eksisterende forsyningssystemer til at fungere godt. Det var denne række af evner som gjorde Marlborough fremragende.
Alt dette ville imidlertid ikke havde betydet noget uden hans enorme udholdenhed, vilje og selvdisciplin. Som Winston Churchill skrev: "Han anførte Europas hære mod Frankrig i ti felttog. Han udkæmpede fire store slag og mange vigtige kampe ... han udkæmpede aldrig et slag, som han ikke vandt, eller belejrede en fæstning, som han ikke indtog ... han forlod krigen som uovervindelig." Ingen anden britisk soldat har nogensinde båret så stor en vægt og et så varieret ansvar.
Hertugen af Marlborough efterlod sig hertugdømmet til sine arvinger, samt England med en krigshelt. Hans efterkommere lever stadig på Blenheim Palace, som blev givet til ham af kongen, og opkaldt efter hans mest berømte sejr, slaget ved Blenheim. Dette er i dag også en meget seværdig turistattraktion. Blandt hans mest berømte efterkommere er Winston Churchill, der blev født på Blenheim Palace og var engelsk premierminister under Anden Verdenskrig. Winston Churchill har også skrevet en biografi af hertugen, et tobinds værk med titlen "Marlborough: His Life and Times".
Marlborough er indirekte ophav for Mallebrok, via drikkevisen For he is a jolly good fellow, der begyndte som en fransk soldatersang, Malbrouk s'en va t'en guerre (= Marlborough drog i krigen ud). Sangen holdt sig længe i Frankrig – Marie Antoinette skal have sunget den for sine børn. Den kom senere til England, men fik ny tekst. 
