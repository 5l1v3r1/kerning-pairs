
Josip Broz Tito (kyrillisk: Јосип Броз Тито, udtales [jǒsip brôːz tîto]; født Josip Broz; 7. maj 1892 – 4. maj 1980) var en jugoslavisk revolutionær og statsmand, der besad flere politiske embeder fra 1943 og til sin død i 1980. Under 2. verdenskrig var han leder af de jugoslaviske partisaner, der ofte betragtes som den mest effektive modstandsbevægelse i det tysk-besatte Europa. Til trods for at hans præsidentperiode er blevet kritiseret som autoritær, og at der er blevet rejst mistanke om undertrykkelse af politiske modstandere, blev Tito af de fleste betragtet som en godgørende diktator" på grund af hans økonomiske og diplomatiske politik. Han var en populær offentlig figur både inden og uden for Jugoslaviens grænser. Tito, der blev set som et forenende symbol, vedligeholdt gennem sin indenrigspolitik en fredelig sameksistens mellem nationerne i det jugoslaviske forbund. Han blev yderligere kendt som en central skikkelse indenfor De alliancefrie landes bevægelse sammen med Indiens Jawaharlal Nehru, Egyptens Gamal Abdel Nasser og Indonesiens Sukarno.Han var generalsekretær (senere formand for præsidiet) for Jugoslaviens kommunistiske liga (1939–80) og stod i spidsen for den jugoslaviske modstandsbevægelse, partisanerne (1941–45). Efter krigen var han premierminister (1944–63) og præsident (senere præsident på livstid) (1953–80) af Den Socialistiske Føderale Republik Jugoslavien (SFRJ). Fra 1943 og frem til sin død i 1980 var han marskal af Jugoslavien og tjente som øverstbefalende for det jugoslaviske militær, den jugoslaviske folkehær (JNA). Som følge af sit gode ry inden for begge blokke under den kolde krig modtog Tito 98 udmærkelser og ordener fra andre nationer, heriblandt Æreslegionen og Order of the Bath.
Josip Broz blev født som søn af en kroatisk far og slovensk mor i landsbyen Kumrovec i Kroatien. Efter at være blevet indkaldt til hæren udmærkede han sig ved gode præstationer og blev den yngste sergentmajor i den østrig-ungarske hær på daværende tidspunkt. Efter at være blevet alvorligt såret og taget til fange af soldater fra det kejserlige Rusland under første verdenskrig blev Broz sendt til arbejdslejr i Ural-bjergene. Han deltog i Oktoberrevolutionen og blev senere en del af en enhed af den røde garde i Omsk. Efter sin frigivelse rejste Broz hjem til det, der nu var blevet til Kongeriget Jugoslavien, hvor han meldte sig ind i Jugoslaviens kommunistiske parti (CPY).
Tito var hovedarkitekten bag det andet Jugoslavien, et socialistisk forbund, der varede fra 1943 til 1991–92. På trods af at han var en af grundlæggerne af Kominform, blev han snart herefter det første Kominform-medlem til at trodse den sovjetiske hegemoni, og det eneste der efterfølgende forlod Kominform og påbegyndte sit eget socialistiske program. Tito støttede op om uafhængige veje til socialisme (somme tider benævnt som "nationalkommunisme"). I 1951 implementerede han et selvforvaltningssystem, der adskilte Jugoslavien fra resten af Østbloklandene. En drejning hen mod en markedssocialistisk samfundsmodel førte i 1950'erne og 1960'erne til økonomisk ekspansion og i 1970'erne til et efterfølgende fald. Hans indenrigspolitik undertrykte nationalistiske bevægelser og søgte i stedet at fremme de seks jugoslaviske nationers "broderskab og enhed". Efter Titos død i 1980 vendte flere af tidligere tiders spændinger de jugoslaviske republikker imellem tilbage, og i 1991 gik landet i opløsning i en række krige, inter-etniske konflikter og optøjer, der kom til at vare resten af årtiet, og som fortsat påvirker flere af de tidligere jugoslaviske republikker. Tito er en kontroversiel figur i flere lande på Balkan.
Josip Broz blev født 7. maj 1892 i Kumrovec, en landsby i den nordlige kroatiske region Hrvatsko Zagorje, som på daværende tidspunkt var en del af Kongeriget Kroatien og Slavonien inden for det Østrig-Ungarske Kejserrige. Han var det niende barn af Franjo Broz og Marija Broz (født Javeršek), som tidligere havde mistet et antal børn som spæde. Han blev døbt og opdraget som romersk katolik. Hans far, Franjo (1860–1936), var kroat, hvis familie havde boet i landsbyen i tre århundreder, mens hans mor Marija (1864–1918), var slovener fra landsbyen Podsreda. Landsbyerne lå kun 16 km fra hinanden, og hans forældre var blevet gift 21. januar 1891. Franjo Broz havde arvet en ejendom på 4 hektar og et godt hus, men kunne ikke få held med deres landbrug. Josip brugte en stor del af sit førskoleliv på at bo hos sine morforældre i Podsreda, og her blev han sin morfar Martin Javeršeks yndling. Da han vendte tilbage til Kumrovec for at gå i skole, talte han slovensk bedre end kroatisk og havde lært at spille klaver. På trods af sin blandede herkomst blev Broz betragtet som etnisk kroat.I juli 1900 begyndte Broz i en alder af otte år i grundskole i Kumrovec, men færdiggjorde kun fire års skolegang, dumpede 2. klasse og gik derefter ud af skolen i 1905. Som resultat af den begrænsede skolegang var han hele livet igennem dårlig til at stave. Efter at have forladt skolen arbejdede han til at begynde med på en familiegård tilhørende en onkel på sin mors side. I 1907 ønskede hans far, at han skulle emigrere til USA, men kunne ikke samle nok penge til rejsen. I stedet forlod Broz som 15-årig Kumrovec og rejste omkring 100 km sydpå til Sisak, hvor hans fætter Jurica Broz var i hæren. Jurica hjalp ham med at få et job i en restaurant, men Broz blev hurtigt træt af det arbejde og henvendte sig til en tjekkisk låsesmed, Nikola Karas, for en tre-års læreplads, inklusive oplæring, kost og logi. Da hans far ikke kunne betale for hans arbejdstøj, betalte Broz selv for det. Snart efter blev hans yngre bror Stjepan også lærling hos Karas. I sin tid som lærling blev han opfordret til at markere arbejdernes kampdag i 1909 og læste og solgte Slobodna Reč (Frie Ord), en socialistisk avis. Efter at være fuldt oplært i september 1910 gjorde Broz brug af sine kontakter til at få job i Zagreb, og i en alder af 18 år blev han medlem af Metalarbejdernes Fagforening og deltog i sin første demonstration. Han meldte sig også ind i Kroatien og Slavoniens socialdemokratiske parti.
Han vendte hjem i december 1910, og i begyndelsen af 1911 flyttede han en del rundt, da han først søgte job i Ljubljana, derefter Trieste, Kumrovec og Zagreb, hvor han reparerede cykler og deltog i sin første strejke på arbejdernes kampdag i 1911. Efter en kort periode med arbejde i Ljubljana arbejdede han mellem maj 1911 og maj 1912 på en fabrik i Kamnik i Kamnik–Savinja-alperne, og da den lukkede blev han tilbudt omplacering til Čenkov i Böhmen. Efter han ankom til sin nye arbejdsplads opdagede han at arbejdsgiveren søgte at bringe billigere arbejdskraft ind for at erstatte de lokale tjekkiske arbejdere, og han og andre deltog i en vellykket strejkeaktion for at tvinge arbejdsgiveren til at droppe denne strategi. Broz, der var drevet af nysgerrighed, flyttede derefter til Plzeň, hvor han var kortvarigt ansat ved Škodafabrikkerne, og rejste derefter til München i Bayern. Han arbejdede også på Benz-bilfabrikken i Mannheim og besøgte Ruhr. I oktober 1912 ankom han til Wien, hvor han boede med sin storebror Martin og dennes familie og arbejdede på Griedlfabrikkerne, inden han fik job i Wiener Neustadt, hvor han arbejdede for Daimler og ofte blev bedt om at testkøre bilerne. I løbet af denne tid brugte han meget tid på at øve fægtning og dans, og under sin træning og tidlige arbejdsliv lærte han at tale tysk og gebrokkent tjekkisk.
I maj 1913 blev Broz indkaldt til den østrig-ungarske hær til de obligatoriske to års værnepligt. Han fik godkendt sin anmodning om at tjene i det 25. kroatiske hjemmeværnsregiment (kroatisk: Domobran) i Zagreb. Efter at have lært at stå på ski i vinteren 1913–14 blev han sendt til en skole for underofficerer i Budapest, hvorefter han blev forfremmet til sergentmajor og blev den yngste officer med den rang i sit regiment. Mindst en kilde nævner at han også var den yngste sergentmajor i hele den østrig-ungarske hær. Efter at have vundet regimentets fægtekonkurrence endte Broz med en andenplads i hærens fægtemesterskab i Budapest i maj 1914.Kort efter første verdenskrig brød ud i 1914, marcherede det 25. kroatiske hjemmeværnsregiment til den serbiske grænse, men Broz blev arresteret for oprør og fængslet i Petrovaradin-fortet i det. der i dag er Novi Sad. Broz er efterfølgende kommet med divergerende forklaringer omkring sin arrestation og har fortalt en biograf,. at han havde truet med at desertere til russerne, men har omvendt også påstået, at hele sagen udsprang af en skrivefejl. En tredje version var, at nogen havde hørt ham sige at han håbede at det Østrig-Ungarske Rige ville blive besejret. Efter han blev frifundet og løsladt, tjente hans regiment kortvarigt på den serbiske front, før den blev omplaceret til Østfronten i Galicien i begyndelsen af 1915 for at bekæmpe Rusland. I et tilfælde gik den rekognosceringsdeling, han kommanderede over , bag fjendens linjer, hvor det lykkedes dem at tage 80 russiske soldater til fange og bringe dem tilbage bag deres egne linjer i live. I 1980 blev det opdaget, at han var blevet indstillet til at modtage en pris for tapperhed og initiativ i forbindelse med rekognisceringen og tilfangetagelsen af fangerne. 25. marts 1915, blev han alvorligt såret og selv taget til fange under et russisk angreb nær Bukovina. Broz, der nu var krigsfange, blev transporteret østpå til et hospital, der var blevet etableret i et gammelt kloster i byen Sviyazhsk ved Volga-floden nær Kazan. I løbet af de 13 måneder, han lå på hospitalet, havde han flere anfald af lungebetændelse og tyfus, men samtidig fik han lært russisk med hjælp fra to skolepiger, som bragte ham læsestof i form af klassiske russiske litterære værker fra forfattere såsom Tolstoj og Turgenjev.
Efter at have genvundet sin førlighed blev han i midten af 1916 forflyttet til fangelejren Ardatov i Samara guvernementet, hvor han benyttede sine færdigheder til at vedligeholde den nærliggende landsby-kornmølle. Ved krigens afslutning blev han igen forflyttet, denne gang til fangelejren Kungur nær Perm, hvor krigsfangerne blev brugt som arbejdskraft til at vedligeholde den nyligt færdiggjorte transsibiriske jernbane. Broz blev udvalgt til at være øverstansvarlig for alle lejrens krigsfanger. I løbet af denne periode blev han klar over, at Røde Kors-pakker, der blev sendt til krigsfangerne, blev stjålet af lejrpersonalet. Da han klagede over dette, blev han tæsket og smidt i fængsel. Under Februarrevolutionen brød en folkemængde ind i fængslet og lod Broz vende tilbage til fangelejren. En bolsjevik, som han havde stiftet bekendtskab med under arbejdet på jernbanen, fortalte Broz, at hans søn arbejdede i et bygningsværk i Petrograd, så i juni 1917 vandrede Broz ud af den ubevogtede fangelejr og skjulte sig på et godstog med kurs mod byen, hvor han opholdt sig hos sin vens søn. Journalisten Richard West har antydet, at når Broz valgte at blive i en ubevogtet fangelejr snarere end melde sig til at tjene i de jugoslaviske legioner i den serbiske hær, indikerer det at han forblev loyal overfor det Østrig-Ungarske Rige, og dette underminerer hans senere påstand om, at han og andre kroatiske krigsfanger var begejstrede over udsigten til revolution og så frem til at vælte det kejserrige, der havde hersket over dem.Mindre end en måned efter Broz' ankomst til Petrograd udbrød julidage-demonstrationerne, og Broz, der tog del i disse, kom under beskydning fra regeringstropper. I kølandet på dette forsøgte han at flygte til Finland for at kunne komme videre til USA, men blev stoppet ved den finske grænse. Han blev arresteret sammen med andre mistænkte bolsjevikker under den nedkæmpelse, der fulgte fra den russiske provisoriske regering under ledelse af Aleksandr Kerenskij. Broz blev fængslet i Peter-Paulus-fæstningen i tre uger, hvor han fastholdt at være en uskyldig borger fra Perm. Da han endelig indrømmede at være en undsluppen krigsfange, skulle han via tog returneres til Kungur, men undslap ved Jekaterinburg og tog derefter et andet tog, der nåede Omsk i Sibirien 8. november efter en rejse på 3200 km. På et tidspunkt gennemsøgte politiet toget på jagt efter en undsluppet krigsfange, men blev narret af Broz' flydende russiske.I Omsk blev toget stoppet af lokale bolsjevikker, som fortalte Broz, at Vladimir Lenin havde taget kontrol over Petrograd. De rekrutterede ham til en international rød garde, som bevogtede den transsibiriske jernbane i vinteren 1917–18. I maj 1918 fik den anti-bolsjevistiske tjekkoslovakiske legion tilkæmpet sig kontrollen med dele af Sibirien fra bolsjevistiske styrker, og den provisoriske sibiriske regering etablerede sig selv i Omsk, hvorpå Broz og hans kammerater gik i skjul. I denne sammenhæng mødte Broz en lokal 14-årig pige, Pelagija "Polka" Belousova, som holdt ham skjult og efterfølgende hjalp ham med at undslippe til en kirgisisk landsby 65 km fra Omsk. Broz arbejdede igen med at vedligeholde den lokale mølle frem til november 1919, hvor den røde hær generobrede Omsk fra den hvide hær, der var loyal mod Alexander Kolchaks provisoriske helrussiske regering . Han flyttede tilbage til Omsk og giftede sig med Belousova i januar 1920. Ved deres bryllup var Broz 27 år gammel og Belousova var 15. I efteråret 1920 vendte han og hans gravide kone tilbage til hans hjemland, først via tog til Narva, via skib til Stettin, derefter via tog til Wien, hvor de ankom 20. september. I begyndelsen af oktober vendte Broz endelig hjem til Kumrovec i det, der nu var blevet til Kongeriget af Serbere, Kroater og Slovenere, og fandt ud af, at hans mor var død og hans far var flyttet til Jastrebarsko nær Zagreb. Kilder er uenige om, hvor vidt Broz meldte sig ind i det kommunistiske parti, mens han var i Rusland, men han han har selv udtalt, at første gang, han meldte sig ind i et kommunistisk parti, var i Zagreb, efter at han var vendt tilbage til sit hjemland.
Efter at være vendt hjem kunne Broz ikke finde arbejde som metalarbejder i Kumrovec, så han og hans kone flyttede til Zagreb, hvor han arbejdede som tjener og tog del i en tjenerstrejke. Han meldte sig også ind i Jugoslaviens kommunistparti (CPY). Han blev bedt om at tale ved et fagforeningsmøde for at markere årsdagen for Oktoberrevolutionen og afsluttede sin tale med ordene "arbejderne kan kun erobre ved hjælp af våben". I samme måned arbejdede han for CPY i valgkampen til den grundlovgivende forsamling, som skulle vedtage den nye stats forfatning. CPY's indflydelse på det politiske liv i Kongeriget Jugoslavien skiftede hurtigt. Ved valget i 1920 vandt partiet 59 pladser i forsamlingen og blev det tredjestørste parti. Efter at den jugoslaviske indenrigsminister, Milorad Drašković, blev myrdet af en ung kommunist 2. august 1921, blev CPY erklæret ulovligt i den Jugoslaviske Statssikkerheds-Akt fra 1921.På grund af sine åbenlyse kommunistiske forbindelser blev Broz fyret fra sin arbejdsplads. Han og hustruen flyttede derefter til landsbyen Veliko Trojstvo, hvor han arbejdede som møllemekaniker. Efter at kommunistpartiets ledelse var blevet arresteret i januar 1922 overtog Stevo Sabić kontrollen med dets aktiviteter. Sabić kontaktede Broz, som gik med til at arbejde ulovligt for partiet ved at omdele materiale og agitere blandt fabriksarbejdere. Der udviklede sig en splittelse i partiet mellem dem, der ønskede at føre moderat politik og dem, der talte for voldelig revolution, og Broz tilsluttede sig de sidstnævnte. I 1924 blev Broz valgt til partiets distriktkomité, men da han holdt tale ved en kammerats katolske begravelse, blev han arresteret efter klager fra præsten. Efter at være blevet ført igennem byen i kæder blev han tilbageholdt i otte dage, inden han blev sigtet for at forstyrre den offentlige ro og orden. Takket være en serbisk-ortodoks anklager, som hadede katolikker, lykkedes det Broz og hans medanklagede at blive frikendt. Hans sammenstød med loven havde dog stemplet ham som kommunistisk agitator, og hans hjem blev ransaget på næsten ugentlig basis. Siden deres ankomst til Jugoslavien havde Pelagija mistet tre spædbørn, samt en datter, Zlatina, da denne var to år gammel. Broz blev dybt påvirket af tabet af Zlatina. I 1924 fødte Pelagija en dreng, Žarko, som overlevede. I midten af 1925 døde Broz' arbejdsgiver, og den nye mølleejer gav ham et ultimatum om, at han enten skulle opgive sine kommunistiske aktiviteter eller miste sit job. Broz valgte at fastholde sin kommunisme og blev derfor som 33-årig professionel revolutionær.CPY koncentrerede sine revolutionære aktiviteter om fabriksarbejdere i de særligt industrialiserede dele af Kroatien og Slovenien, hvor de opfordrede til strejker og lignende handlinger. I 1925 flyttede den nu arbejdsløse Broz til Kraljevica på den adriatiske kyst, hvor han påbegyndte arbejde på et skibsværft for at fremme CPY's interesser. I sin tid i Kraljevica arbejdede han på jugoslaviske torpedobåde og en lystyacht til politikeren Milan Stojadinović fra det Radikale folkeparti. Broz opbyggede en fagforeningsorganisation på værfterne og blev valgt som tillidsmand. Et år senere førte han an i en strejke på værftet og blev kort efter fyret. I oktober 1926 fandt han arbejde på et jernbanefabrik i Smederevska Palanka nær Beograd. I marts 1927 skrev han en artikel, hvori han klagede over udnyttelsen af arbejderne på fabrikken, og efter at have taget en anden arbejder i forsvar blev han igen prompte fyret. CPY vurderede ham efterfølgende værdig til forfremmelse, og han blev udpeget til sekretær for Zagreb-delen af Metalarbejdernes Fagforening og snart efter for hele den kroatiske del af fagforeningen. I juli 1927 blev Broz sammen med seks andre arbejdere arresteret og fængslet i det nærliggende Ogulin. Efter at være blevet holdt der uden tiltale i et stykke tid påbegyndte Broz en sultestrejke for at få en dato for sin retssag. Retssagen blev afholdt i det skjulte, og han blev dømt skyldig i at være medlem af CPY. Efter at være blevet idømt fire måneders fængsel blev han løsladt fra fængslet, mens han afventede en ankesag. CPY beordrede Broz til ikke at melde sig i retten til ankehørelsen og i stedet gå i skjul i Zagreb. Iført mørke briller og forfalskede papirer udgav Broz sig for at være en middelklasse-tekniker i maskinindustrien og arbejdede undercover for at kontakte andre CPY-medlemmer og koordinere deres infiltration af fagforeningerne.
I februar 1928 var Broz en af 32 delegerede til en konference for Zagreb-delen af CPY. Under konferencen fordømte Broz visse fraktioner inden for partiet. Blandt disse var dem, der talte for en storserbisk agenda inden for Jugoslavien, såsom den erfarne CPY-leder, serberen Sima Marković. Broz opfordrede Kominterns eksekutivkomité til at rense ud i den udbredte fraktionalisme og blev støttet af en delegeret, der var blevet sendt fra Moskva. Efter det blev foreslået at afskedige hele Zagreb-afdelingens centralkomité blev der valgt en ny centralkomité med Broz som sekretær. Marković blev efterfølgende ekskluderet fra CPY på Kominterns fjerde kongres, og CPY vedtog en politik om at arbejde for en opdeling af Jugoslavien. Samme år arrangerede Broz en afbrydelse af et møde i det socialdemokratiske parti på arbejdernes kampdag, og da det efterfølgende kom til håndgemæng udenfor mødestedet, blev Broz arresteret af politiet. Det lykkedes ham at opretholde sin falske identitet, og han blev sigtet under sit dæknavn for forstyrrelse af offentlig ro og orden. Han blev fængslet i 14 dage og derefter løsladt, hvorpå han vendte tilbage til sine tidligere aktiviteter. Politiet kom dog på sporet af ham og fandt ham ved hjælp af en informant. Han blev mishandlet og holdt fanget i tre måneder, inden han i november 1928 blev retsforfulgt for sine ulovlige kommunistiske aktiviteter. Her blev han fundet skyldig og idømt fem års fængsel.
Efter hans dom vendte hans kone og søn tilbage til Kumrovec, hvor de blev hjulpet af sympatiserende landsbyboere, men en dag forsvandt de tilsyneladende uden et ord og vendte tilbage til Sovjetunionen. Efter sin ankomst til Lepoglava-fængslet blev Broz sat til at vedligeholde det elektriske system, og som assistent valgte han en middelklasse-jøde fra Beograd, Moša Pijade, som var blevet idømt 20 års fængsel for sine kommunistiske aktiviteter. Deres arbejde tillod Broz og Pijade at bevæge sig relativt frit rundt omkring i fængslet, og de kunne derfor kontakte og organisere de andre kommunistiske fanger. I deres tid sammen i Lepoglava blev Pijade Brozs ideologiske mentor. Efter to et halvt år i Lepoglava blev Broz beskyldt for flugtforsøg og overført til Maribor-fængslet, hvor han sad i isolationsfængsel i flere måneder. Efter at have udstået sin straf blev han løsladt blot for at blive arresteret igen, det sekund han satte foden uden for fængslet, og han blev transporteret til Ogulin, hvor han skulle afsone de fire måneder, som han havde undgået i 1927. Han blev endeligt løsladt fra fængslet i marts 1934, men selv da blev han beordret til at blive i Kumrovec og melde sig dagligt til politiet. Efter sin løsladelse levede han incognito og anvendte flere noms de guerre, heriblandt "Walter", "Rudi", og det navn, han senere skulle blive synonym med, "Tito".I 1934 sendte Zagrebs provinsielle komité Tito til Wien, hvor alle CPY's centralkomitéer havde søgt tilflugt. Han blev udpeget til komiteen og begyndte efterfølgende at vælge sine allierede, heriblandt Edvard Kardelj, Milovan Đilas, Aleksandar Ranković og Boris Kidrič. I 1935 rejste Tito til Sovjetunionen, hvor han i et år arbejdede for Balkan-delen af Komintern. Her var han medlem af det sovjetiske kommunistparti og det sovjetiske hemmelige politi NKVD. Tito var også involveret i rekrutteringen til Dimitrov-bataljonen, en gruppe frivillige, der kæmpede på republikanernes side i den spanske borgerkrig som en del af de internationale brigader. I 1936 vendte Kominterns "Kammerat Walter" (dvs. Tito) tilbage til Jugoslavien for at udrense det jugoslaviske kommunistiske parti, og senere samme år døde hans far. I 1937 beordrede Stalin CPY's generalsekretær, Milan Gorkić, myrdet i Moskva. Efterfølgende blev Tito udpeget til generalsekretær for det stadig ulovlige CPY.
6. april 1941 påbegyndte tyske styrker med ungarsk og italiensk assistance en invasion af Jugoslavien. 10. april 1941 udråbte Slavko Kvaternik den Uafhængige Stat Kroatien, og Tito reagerede ved at danne en militærkomité indenfor CPY's centralkomité. Kongeriget Jugoslavien, der var under angreb fra alle sider, faldt hurtigt til de invaderende styrker. 17. april 1941, efter at kong Peter 2. og andre medlemmer af regeringen var flygtet ud af landet, mødtes de tilbageværende repræsentanter for regeringen og militæret med de tyske embedsmænd i Beograd. De blev hurtigt enige om at Jugoslavien skulle overgive sig og opgive al militær modstand. 1. maj 1941 udgav Tito en pjece, der indeholdt en opfordring til befolkningen om at forene sig og bekæmpe besættelsen. 27. juni 1941 udpegede CPY's centralkomité Tito som øverstkommanderende for alle nationale befrielsesstyrker. 1. juli 1941 sendte Komintern præcise instruktioner, der krævede øjeblikkelig handling.
På trods af konflikter med den rivaliserende monarkistiske Tjetnik-bevægelse lykkedes det Titos partisaner at befri flere territorier, hvoraf den bedst kendte befrielse er den kortvarige "Republikken Užice". I denne periode havde Tito flere drøftelser med Tjetnik-lederen Draža Mihailović 19. september og 27. oktober 1941. På Titos ordrer assisterede partisanstyrkerne flygtende jøder, og mere end 2000 jøder kæmpede under Titos kommando.21. december 1941 oprettede partisanerne den Første proletariske Brigade (under Koča Popović' kommando), og 1. marts 1942 oprettede Tito den Anden proletariske Brigade. Partisanerne organiserede folkekomiteer i de befriede områder til at fungere som civilregering. Det antifascistiske råd for Jugoslaviens nationale befrielse samledes i Bihać 26.–27. november 1942 og i Jajce 29. november året efter. På de to forsamlinger etablerede repræsentanter for modstandsbevægelsen grundlaget for efterkrigs-organiseringen af landet og besluttede sig for et forbund af jugoslaviske nationer. I Jajce blev et 67-medlems "formandskab" valgt og etablerede en National Befrielseskomité med ni medlemmer (heraf fem kommunistiske) og Tito som præsident til at fungere som de facto provisorisk regering.Efterhånden som muligheden for en allieret invasion af Balkan voksede, begyndte aksemagterne at fokusere mere intensivt på ødelæggelsen af partisanernes hovedstyrke og kommandoenhed. Dette betød blandt andet, at der blev iværksat et koordineret tysk forsøg på at fange Josip Broz Tito personligt. 25. maj 1944 lykkedes det ham at undslippe tyskerne efter Operation Rösselsprung, hvor faldskærmstropper angreb hans hovedkvarter i Drvar i Bosnien.Efter det lykkedes partisanerne at undgå og overleve de intense angreb fra aksemagterne mellem januar og juni 1943, og det blev tydeligt at tjetnikkerne havde samarbejdet med aksemagterne, flyttede de allierede ledere deres støtte fra Draža Mihailović til Tito. Kong Peter 2., den amerikanske præsident Franklin Roosevelt og den britiske premierminister Winston Churchill fulgte alle den sovjetiske leder Joseph Stalins eksempel og anerkendte Tito og partisanerne ved Teherankonferencen. Dette resulterede i, at de allierede begyndte at smide nødhjælp ned med faldskærm bag aksemagternes frontlinjer for at hjælpe partisanerne. 17. juni 1944 blev der på den dalmatiske ø Vis indgået en aftale (ofte kaldet Tito-Šubašić-aftalen) i et forsøg på at fusionere Titos regering (det antifascistiske råd) med kong Peter 2.'s eksilregering. Balkan Air Force blev dannet i juni 1944 med det formål at kontrollere operationer, der hovedsageligt havde til formål at hjælpe Titos styrker.
12. september 1944 opfordrede kong Peter 2. alle jugoslaver til at forene sig under Tito og bekendtgjorde, at de, der måtte nægte, ville være "forrædere", og fra dette punkt og frem var Tito officielt anerkendt af alle allierede autoriteter (inklusive eksilregeringen) som Jugoslaviens premierminister, i tillæg til øverstkommanderende for de jugoslaviske styrker. 28. september 1944 rapporterede det sovjetiske telegrafbureau TASS, at Tito havde underskrevet en aftale med Sovjetunionen, der tillod "midlertidig adgang" for sovjetiske tropper i jugoslaviske territorier, hvilket tillod den røde hær at assistere med militæroperationer i den nordøstlige del af Jugoslavien. Med deres strategiske højre flanke sikret af de Allieredes fremstød kunne partisanerne forberede og påbegynde en massiv generel offensiv, hvorved det lykkedes dem at bryde igennem de tyske linjer og tvinge tyskerne ud på den anden side af de jugoslaviske grænser. Efter partisanernes sejr og afslutningen på fjendtlighederne i Europa blev alle eksterne styrker beordret ud af jugoslavisk territorium.
I de sidste dage af 2. verdenskrig var partisanenheder ansvarlige for de overgreb, der fulgte Bleiburg-hjemsendelserne, og der er senere blevet rejst mistanke om Titos medansvar for dette. Flere forfattere har dog taget Tito i forsvar og påpeget, at han flere gange opfordrede de flygtende kolonner til at overgive sig og tilbød amnesti i et forsøg på at undgå en ukontrolleret overgivelse. 14. maj udsendte han et telegram til hovedkvarteret for den slovenske partisanhær, hvori han forbød henrettelsen af krigsfanger og beordrede, at alle mistænkte skulle overføres til en militærdomstol.
7. marts 1945 samlede Tito den provisoriske regering for det Demokratiske føderale Jugoslavien (Demokratska Federativna Jugoslavija, DFY) i Beograd. Denne regering blev anført af Tito som provisorisk jugoslavisk premierminister og inkluderede repræsentanter fra den kongelige eksilregering, heriblandt Ivan Šubašić. Som følge af aftalen mellem modstandsledere og eksilregeringen blev der efter krigen afholdt valg for at afgøre den fremtidige regeringsform. I november 1945 vandt Titos pro-republikanske Folkefront, anført af CPY, et overvældende flertal af stemmerne, hvilket førte til, at afstemningen efterfølgende blev boykottet af monarkisterne. På denne tid nød Tito en enorm popularitet, og han blev overordnet af befolkningen betragtet som Jugoslaviens befrier. Det lykkedes den jugoslaviske regering i den tiden umiddebart efter krigen at forene et land, der var blevet alvorligt ramt af ultranationalistiske omvæltninger og ødelæggelser under krigen, ved at undertrykke de nationalistiske tendenser i de forskellige nationer til fordel for tolerance og et fælles jugoslavisk mål. Efter en overvældende valgsejr blev Tito godkendt som premierminister og udenrigsminister for DFY. Landet blev snart herefter omdøbt til "Den føderale republik Jugoslavien" (FPRY). 29. november 1945 blev kong Peter 2. officielt afsat af den jugoslaviske lovgivende forsamling. Forsamlingen lavede snart efter et udkast til en ny, republikansk forfatning.
Jugoslavien organiserede den jugoslaviske folkehær (Jugoslavenska narodna armija, eller JNA) fra Partisan-bevægelsen, der på daværende tidspunkt var den fjerdestærkeste hær i Europa. Statssikkerhedsadministrationen (Uprava državne bezbednosti/sigurnosti/varnosti, UDBA) blev også dannet som det nye hemmelige politi, sideløbende med en efterretningstjeneste, Ministeriet for Folkets Sikkerhed (Organ Zaštite Naroda (Armije), OZNA). Den jugoslaviske efterretningstjeneste fik besked på at arrestere og retsforfølge et stort antal nazi-kollaboratører - en kontroversiel opgave, da dette blandt andet omfattede katolske gejstlige pga. den kroatiske katolske kirkes omfattende samarbejde med Ustaša-regimet. Draža Mihailović blev fundet skyldig i kollaboration, højforræderi og krigsforbrydelser og blev efterfølgende henrettet ved skydning i juli 1946.
Premierminister Josip Broz Tito mødtes med lederen af Jugoslaviens Bispekonference,  Zagrebs ærkebiskop Aloysius Stepinac, 4. juni 1945, to dage efter dennes løsladelse fra fangenskab. De to kunne ikke nå til enighed om den katolske kirkes rolle. Under Stepinacs ledelse udsendte bispekonferencen et brev, der fordømte krigsforbrydelser, der angiveligt var begået af partisanerne i september 1945. Året efter blev Stepinac arresteret og sigtet for at have hjulpet Ustaše-regimet med at sprede rædsel og for at støtte tvungen konvertering af serbere til katolicisme. Han blev fundet skyldig og idømt 16 års fængsel. Stepinacs dom fik i oktober 1946 Vatikanet til at afholde en særsession (den første i mere end 75 år), hvor det ekskommunikerede Tito og den jugoslaviske regering. I anerkendelse af hans status fik Stepinac særbehandling i systemet, og dommen blev snart forkortet og reduceret til husarrest, med muligheden for emigration holdt åben.
I årene umiddelbart efter krigen slog regeringen hårdt ned på politiske dissidenter, og arrestationer, skueprocesser, tvungen kollektivisering og undertrykkelse af kirker og religion var udbredte fænomener.
I modsætning til de andre nye, kommunistiske stater i Øst- og Centraleuropa frigjorde Jugoslavien sig fra Aksemagternes besættelse med meget begrænset støtte fra den Røde Hær. Titos ledende rolle i befrielsen af Jugoslavien styrkede hans position i partiet og blandt de jugoslaviske folk, men gjorde ham derudover også mere vedholdende i sit ønske om, at Jugoslavien skulle have mere plads til at forfølge sine egne interesser - i modsætning til de andre Østblok-ledere, der havde mere tungtvejende grunde til (og forventninger om) at anerkende den sovjetiske befrielse af deres lande fra Aksemagternes kontrol.
I tiden umiddelbart efter 2. verdenskrig havde der været flere væbnede sammenstød mellem Jugoslavien og Vestblokken. Efter krigen annekterede Jugoslavien det italienske territorium Istrien såvel som byerne Zadar og Rijeka. Den jugoslaviske ledelse søgte en måde, hvorpå de også kunne annektere Trieste som en del af landet, hvilket de vestlige Allierede modsatte sig. Dette førte til flere væbnede sammenstød - særligt i form af jugoslaviske jagerflys angreb på amerikanske transportfly, hvilket medførte en bitter kritik fra vestlig side. Stalin modsatte sig disse provokationer, da han ikke mente Sovjetunionen var klar til at møde vesten i åben krig så hurtigt efter 2. verdenskrig, og frygtede de amerikanske atomvåben, da Sovjetunionens stadig kun var i testfasen. Herudover støttede Tito også åbent den kommunistiske side i den græske borgerkrig, mens Stalin holdt afstand, da han tidligere havde indgået en aftale med Winston Churchill om ikke at forfølge sovjetiske interesser i landet. Han støttede dog stadig den græske kommunistiske kamp politisk, hvilket kunne ses i flere forsamlinger i FN's Sikkerhedsråd. 
4. maj 1948 kritiserede Sovjetunionen Tito og CPY ikke at anerkende og rette deres fejl og fortsatte med at beskylde dem for at være for stolte over deres sejre over tyskerne og fastholdt, at den Røde Hær havde reddet de jugoslaviske partisaner fra total ødelæggelse. Titos svar kom 17. maj og antydede, at konflikten kunne løses på det Kominform-møde, der skulle afholdes i juni. Tito deltog imidlertid ikke i mødet, da han frygtede, at Jugoslavien ville blive angrebet. I 1949 eskalerede krisen næsten til en væbnet konflikt, da ungarske og sovjetiske styrker samledes ved den nordlige jugoslaviske grænse. Den 28. juni bortviste de andre Kominform-medlemslande Jugoslavien på grund af landets "nationalistiske elementer", som det var "lykkedes henover de seneste fem eller seks måneder at opnå en dominerende position i ledelsen" af CPY. Moskva formodede, at når først det blev alment kendt, at Tito ikke længere var støttet af Sovjetunionen, ville hans regime falde; Stalin skulle angiveligt have udtalt 'Jeg vil ryste min lillefinger, og der vil ikke længere være nogen Tito'. Bortvisningen udelukkede de facto Jugoslavien fra den internationale sammenslutning af socialistiske stater, og de andre socialistiske stater i Østeuropa foretog efterfølgende udrensninger af angivelige "titoister". Stalin tog sagen personligt og arrangerede flere attentatforsøg på Tito, som dog alle slog fejl. I en korrespondance mellem de to skrev Tito åbent:
En alvorlig konsekvens af spændingerne mellem Jugoslavien og Sovjetunionen var Titos beslutning om at påbegynde en omfattende undertrykkelse af enhver virkelig eller angivelig modstander af hans eget syn på Jugoslavien. Denne undertrykkelse gjaldt ikke blot kendte og angivelige stalinister, men også medlemmer af kommunistpartiet og enhver, der udviste sympati for Sovjetunionen. Fremtrædende partisanere såsom Vlado Dapčević og Dragoljub Mićunović blev ofre for denne periodes voldsomme undertrykkelse, der varede frem til 1956 og indebar alvorlige brud på menneskerettighederne. Titusinder af politiske modstandere blev tvunget i arbejdslejre, såsom Goli Otok, og hundreder døde.
Titos afstandtagen fra  Sovjetunionen gjorde det muligt for Jugoslavien at modtage amerikansk hjælp via Economic Cooperation Administration (ECA), den samme amerikanske hjælpeinstitution som administrerede Marshall-hjælpen. Han nægtede dog at indrette sig efter den vestlige agenda, hvilket ellers på daværende tidspunkt var den normale konsekvens af at acceptere amerikansk hjælp. Efter Stalins død i 1953 blev forholdet til Sovjetunionen mere afslappet. Tito begyndte at modtage hjælp fra Comecon og udnyttede på denne måde Tito Øst-Vest-antagonismen til sin egen fordel. I stedet for at vælge side var han en central aktør i opstarten af De alliancefrie landes bevægelse, som kom til at fungere som en 'tredje vej' for lande, der var interesserede i at holde sig uden for opdelingen mellem Øst og Vest.
Uenigheden mellem Tito og Stalin var betydningsfuld, ikke blot for Jugoslavien og Tito, men også for den globale udvikling af socialisme, da den var den første store kløft mellem to kommunistiske lande. Den såede tvivl om Kominterns påstand om, at socialisme skulle være en forenende kraft, der før eller siden ville kontrollere hele verden, da Tito blev den første (og eneste vellykkede) socialistiske leder, som trodsede Stalins ledelse af Kominform. Denne konflikt med Sovjetunionen blev på den internationale scene mødt med stor anerkendelse af Tito, men udløste også en periode med ustabilitet, der ofte omtales som "Informbiro-perioden. Titos form for kommunisme blev omtalt som "titoisme" i Moskva, og man opfordrede til udrensning af formodede "titoister" i Østblokken.
26. juni 1950 vedtog Nationalforsamlingen et centralt lovforslag, udarbejdet af Milovan Đilas og Tito, om "selvforvaltning" (samoupravljanje): en type kooperativt uafhængigt socialistisk eksperiment, der introducerede overskudsdeling og arbejdspladsdemokrati i tidligere statsstyrede virksomheder, som i stedet gik over til at blive ejet direkte af de ansatte. 13. januar 1953 blev det slået fast. at loven om selvforvaltining var grundlaget for hele den sociale orden i Jugoslavien. Dagen efter, 14. januar 1953, efterfulgte Tito Ivan Ribar som Jugoslaviens præsident. Efter Stalins død afviste Tito Sovjetunionens invitation til et besøg for at diskutere normalisering af forholdet mellem de to lande. I stedet besøgt Nikita Khrusjtjov og Nikolaj Bulganin Tito i Beograd i 1955, hvor de undskyldte for de forseelser, der var sket under Stalins ledelse. Året efter besøgte Tito så endelig Sovjetunionen, hvilket skulle vise verden, at fjendskabet mellem Jugoslavien og Sovjetunionen var under opblødning. Forholdet mellem Jugoslavien og Sovjetunionen nåede dog senere et nyt lavpunkt i slutningen af 1960'erne.Tito-Stalin-konflikten havde store konsekvenser for lande uden for Jugoslavien og Sovjetunionen. Den er blandt andet blevet nævnt som en af årsagerne til Slánský-retssagen i Tjekkoslovakiet, hvor 14 højtrangerende kommunistiske embedsmænd blev udrenset, heraf 11 henrettet. Stalin havde lagt tryk på Tjekkoslovakiet for at foretage udrensninger, der skulle afskrække folk fra at sprede idéen om en "national vej til socialisme"," som den Tito talte for.
Under Titos ledelse blev Jugoslavien et af de grundlæggende medlemmer af De alliancefrie landes bevægelse. I 1961 grundlagde Tito bevægelsen sammen med Egyptens Gamal Abdel Nasser, Indiens Jawaharlal Nehru, Indonesiens Sukarno og Ghanas Kwame Nkrumah i det, der blev kaldt "De fems initiativ" (Tito, Nehru, Nasser, Sukarno, Nkrumah), og etablerede derigennem stærke bånd med tredjeverdenslande. Dette medførte en stor forbedring af Jugoslaviens internationale ry. 1. september 1961 blev Josip Broz Tito den første generalsekretær for bevægelsen.
Titos udenrigspolitik førte til forhold til en lang række forskellige regeringer, eksempelvis gennem gensidige besøg med kejser Haile Selassie af Etiopien, hvor en gade blev opkaldt efter ham.
Tito var kendt for at have en stærk tro på retten til selvbestemmelse for at føre en neutral udenrigspolitik under den kolde krig og for at etablere tætte bånd med flere udviklingslande. Hans offentlige taler gentog ofte, at neutralitet og samarbejde med alle lande ville være naturligt, så længe disse lande ikke anvendte deres indflydelse til at presse Jugoslavien til at vælge side. Han havde generelt et godt forhold til USA og Vesteuropa.
Jugoslavien havde en liberal rejsepolitik, der tillod udlændinge at rejse frit igennem landet og dets egne borgere frit at rejse omkring i verden, hvor dette ellers normalt blev begrænset i kommunistiske lande. Tito mødte mange verdensledere i sin regeringstid, heriblandt sovjetiske ledere såsom Josef Stalin, Nikita Khrusjtjov og Leonid Bresjnev; Egyptens Gamal Abdel Nasser, Indiens Jawaharlal Nehru og Indira Gandhi; de britiske premierministre Winston Churchill, James Callaghan og Margaret Thatcher; de amerikanske præsidenter Dwight D. Eisenhower, John F. Kennedy, Richard Nixon, Gerald Ford og Jimmy Carter. Blandt andre politiske ledere, dignitarer og statsoverhoveder, som Tito mødte mindst en gang, var Che Guevara, Fidel Castro, Yasser Arafat, Willy Brandt, Helmut Schmidt, Georges Pompidou, dronning Elizabeth 2., Hua Guofeng, Kim Il Sung, Sukarno, sheikh Mujibur Rahman, Suharto, Idi Amin, Haile Selassie, Kenneth Kaunda, Gaddafi, Erich Honecker, Nicolae Ceaușescu, János Kádár og Urho Kekkonen. Han mødte også flere berømtheder.
I 1953 rejste Tito til Storbritannien på statsbesøg og for at møde Winston Churchill. Han besøgte her blandt andet Cambridge og universitetsbiblioteket.Tito var i Indien fra 22. december 1954 til 8. januar 1955. Efter han vendte tilbage, lempede han flere af begrænsningerne for kirker og spirituelle institutioner i Jugoslavien.
Tito udviklede også tætte relationer til Burma under U Nu, da han rejste til landet i 1955 og igen i 1959, selvom hans forhold til den nye leder Ne Win i 1959 ikke var helt så tæt.
På grund af dets neutralitet ville Jugoslavien ofte være blandt de sjældne kommunistiske lande, der havde relationer til højreorienterede, antikommunistiske regeringer. For eksempel var Jugoslavien det eneste kommunistiske land, der fik lov at have en ambassade i Alfredo Stroessners Paraguay. En bemærkelsesværdig undtagelse fra Jugoslaviens neutralitet mod antikommunistiske lande var Chile under Pinochet; Jugoslavien var et af mange lande, der afbrød alle diplomatiske relationer med Chile, efter at Salvador Allende blev væltet. Jugoslavien ydede også militær hjælp og våben til stålsatte antikommunistiske regimer såsom Guatemala under Kjell Eugenio Laugerud García.
7. april 1963 ændrede landet officielt navn til Den Socialistiske Føderale Republik Jugoslavien. Der blev efterfølgende gennemført reformer, som skulle opmuntre til private foretagender, såvel som stærkt mildnede begrænsninger for religion. Tito tog efterfølgende på en rundrejse i Amerika. I Chile trak to ministre sig fra deres embede i protest over hans besøg til landet. I efteråret 1960 havde Tito mødtes med den amerikanske præsident Dwight D. Eisenhower under et møde i FN's Generalforsamling. Tito og Eisenhower diskuterede en lang række emner fra våbenkontrol til økonomisk udvikling. Da Eisenhower bemærkede, at Jugoslaviens neutralitet var "neutral på hans side", svarede Tito, at neutralitet ikke indebar passivitet, men at man "ikke vælger side".Tito indgik en aftale med Vatikanet i 1966, delvist bragt i stand efter den antikommunistiske ærkebiskop i Zagreb Aloysius Stepinacs død i 1960 og forandringer i kirkens tilgang til at modsætte sig kommunisme som følge af det Andet Vatikanerkoncil. Aftalen gav nye friheder til den jugoslaviske romersk-katolske kirke og skabte også bedre forhold mellem parterne, som ellers havde forhindret udnævnelsen af nye biskopper i Jugoslavien siden 1945. Titos nye socialisme blev mødt med modstand fra traditionelle kommunister, hvilket kulminerede i en konspiration under ledelse af Aleksandar Ranković. Samme år erklærede Tito, at kommunister fra nu af skulle fastslå Jugoslaviens vej frem via deres argumenters styrke (hvilket indebar opgivelsen af leninistisk ortodoksi og i stedet udviklingen af liberal kommunisme). Det hemmelige politi UDBA blev frataget meget af sin magt og fik reduceret sit personale til kun at bestå af 5000 mand.
1. januar 1967 blev Jugoslavien det første kommunistiske land til at åbne sine grænser for alle udenlandske besøgende og afskaffe visumkrav. Samme år engagerede Tito sig i at finde en fredelig løsning på den arabisk-israelske konflikt. Hans plan opfordrede araberne til at anerkende staten Israel til gengæld for at få de territorier tilbage, som Israel havde erobret.I 1968 tilbød Tito den tjekkoslovakiske leder Alexander Dubček, at han kunne flyve til Prag med tre timers varsel, hvis han behøvede hjælp til at modstå Sovjetunionen. I april 1969 fjernede Tito generalerne Ivan Gošnjak og Rade Hamović i kølvandet på invasionen af Tjekkoslovakiet, da det viste sig, at den jugoslaviske hær ikke var forberedt på at kunne besvare en lignende invasion af Jugoslavien.I 1971 blev Tito genvalgt som præsident af forbundsforsamlingen for sjette gang. I sin tale for forsamlingen introducerede han 20 omfattende forfatningsændringer, der skulle udgøre en opdateret ramme, som landets styre ville blive baseret på. Ændringerne omfattede et kollektivt formandskab, et 22 mand stort råd, der bestod af valgte repræsentanter fra seks republikker og to autonome provinser. Dette råd ville have én leder for formandsskabet, og denne rolle ville gå på skift blandt de seks republikker. Hvis forbundsforsamlingen ikke kunne blive enige om lovgivning, ville det kollektive formandskab have muligheden for at herske gennem dekreter. Ændringerne styrkede også kabinettet med betydelig magt til at formulere ny lovgivning uafhængigt af kommunistpartiet. Džemal Bijedić blev valgt som premierminister. De nye ændringer havde til mål at decentralisere landet ved at tildele republikker og regioner større selvstyre. Den føderale regering ville kun bevare kontrollen over udenrigspolitik, forsvars- og sikkerhedspolitik, monetære anliggender, frihandel internt i Jugoslavien samt udviklingslån til de fattigere regioner. Kontrol over uddannelse, sundhedssystem og boliger ville blive fuldstændigt overført til republikkerne og de autonome provinsers regeringer.Titos største styrke var i vestlige kommunisters øjne hans evne til at undertrykke nationalistiske oprør og fastholde enhed i landet. Det var Titos opfordring til enhed samt lignende tiltag, der var helt centrale i at skabe sammenhold mellem de jugoslaviske folkeslag. Denne evne blev testet flere gange i hans regeringsperiode, særligt i det kroatiske forår (også kaldet Masovni pokret, maspok, med betydningen "massebevægelse"), hvor regeringen både undertrykte offentlige demonstrationer og afvigende holdninger internt i kommunistpartiet. På trods af denne undertrykkelse blev flere af maspoks krav efterfølgende realiseret med den nye forfatning. 16. maj 1974 blev den nye forfatning vedtaget, og den aldrende Tito blev udråbt til præsident på livstid.
Titos besøg til USA undgik for en stor delden nordøstlige del af landet pga. de store minoriteter af jugoslaviske emigranter, der var bitre over kommunismen i Jugoslavien. Ved statsbesøg var sikkerheden normalt høj for at holde ham væk fra demonstranter, som ofte ville afbrænde det jugoslaviske flag. Under et besøg i FN i slutningen af 1970'erne råbte emigranter "Tito morder" uden for hans hotel i New York, hvilket han efterfølgende protesterede over til de amerikanske myndigheder.
Efter de forfatningsmæssige ændringer i 1974 begyndte Tito at nedtone sin egen rolle til kun at omfatte den almindelige drift af staten. Han fortsatte med at rejse udenlands samt at modtage gæster fra udlandet, rejste til Beijing i 1977 og forsonede sig med en kinesisk ledelse, der tidligere havde stemplet ham som revisionist. Efterfølgende besøgte formand Hua Guofeng Jugoslavien i 1979. I 1978 rejste Tito til USA, hvor der under hans besøg blev iværksat stramme sikkerhedsforanstaltninger i Washington DC på grund af omfattende protester fra antikommunistiske kroater, serbere og albanere.
Titos helbred blev forværret i løbet af 1979. I denne periode blev Vila Srna bygget til ham nær Morović, såfremt han skulle få det bedre. 7. januar og igen 11. januar 1980 blev Tito indlagt på det medicinske center i Ljubljana med cirkulationsproblemer i benene. Snart efter blev hans venstre ben amputeret på grund af arterieblokeringer, og 4. maj 1980 klokken 15:05, tre dage før sin 88-års fødselsdag, døde han af koldbrand. Ved hans begravelse deltog en enorm mængde udenlandske statsmænd. Målt efter antal deltagende politikere og statsdelegationer var det på daværende tidspunkt den største statsbegravelse i verdenshistorien - en rekord, den ville beholde frem til pave Johannes Paul 2.'s begravelse i 2005 og Nelson Mandelas mindegudstjeneste i 2013. Blandt dem, der deltog, var fire konger, 31 præsidenter, seks prinser, 22 premierministre og 47 udenrigsministre. De kom fra begge sider af den kolde krig og samlet set fra 128 ud af 154 FN-medlemsstater på daværende tidspunkt.I en artikel om hans død skrev The New York Times:
Tito blev begravet i et mausoleum i Beograd, som udgør en del af et mindekompleks i det Jugoslaviske historiske museum (tidligere kaldet "Museum 25. maj" og "Revolutionens Museum"). Selve mausoleet kaldes Blomsternes hus (Kuća Cveća) og mange mennesker besøger årligt stedet, som de betragter som et minde om "bedre tider". Museet opbevarer de gaver, som Tito modtog i sin tid som præsident. Samlingen indeholder de oprindelige tryk af Los Caprichos af Francisco Goya, blandt mange andre genstande. Serbiens regering har planlagt at slå museet sammen med det Serbiske historiske museum. Ved hans død begyndte omfattende spekulationer om, hvor vidt hans efterfølgere ville kunne holde Jugoslavien sammen. I årtiet efter han død voksede de etniske spændinger og konflikter, der til sidst udløste en række krige i landet.
Mens han stadig levede, og især i det første år efter hans død, blev flere steder opkaldt efter Tito. Flere af disse steder har efterfølgende igen fået deres oprindelige navne, såsom Podgorica, tidligere Titograd (omend Podgoricas internationale lufthavn stadig identificeres med koden TGD), og Užice, tidligere Titovo Užice, som blev ændret tilbage til sit oprindelige navn i 1992. Gader i hovedstaden Beograd er også alle ændret tilbage til deres oprindelige navne fra før verdenskrigen og før kommunismen. I 2004 mistede Antun Augustinčić' statue af Tito i hans fødeby Kumrovec hovedet som følge af en eksplosion. Den blev efterfølgende repareret. To gange i 2008 var der demonstrationer på Zagrebs Marskal Titos Torv organiseret af en gruppe der kaldte sig Krug za Trg med det formål at tvinge byens ledelse til at omdøbe det til dets tidligere navn, mens en moddemonstration af "Borgeres initiativ mod ustašism" (Građanska inicijativa protiv ustaštva) beskyldte den førstnævnte gruppe for historisk revisionisme og neofascisme. Den kroatiske præsident Stjepan Mesić kritiserede demonstrationen, der søgte at ændre torvets navn. I den kroatiske kystby Opatija bærer hovedgaden (der også er den længste gade) stadig marskal Titos navn, ligesom det er tilfældet for flere gader i diverse serbiske byer, hovedsageligt i landets nordlige del. En af hovedgaderne i det centrale Sarajevo kaldes Marskal Tito Gade, og Titos statue i en park foran universitets campus (den tidligere JNA-kaserne "Maršal Tito") i Marijin Dvor er et sted, hvor bosnier og sarajevanere stadig i dag mødes og hylder Tito. Verdens største Tito-monument, omkring 10 m højt, står på Tito Plads (slovensk: Titov trg), den centrale plads i Velenje, Slovenien. En af de centrale broer i Sloveniens næststørste by Maribor er Tito-broen (Titov most). Den centrale plads i Koper, den største slovenske havneby, kaldes også Tito Plads.Hvert år organiseres et "Broderskab og Enhed"-stafetløb i Montenegro, Makedonien og Serbien, som ender 25. maj ved "Blomsternes hus" i Beograd – Titos endelige hvilested. Løbere i Slovenien, Kroatien og Bosnien og Hercegovina starter samtidig og løber mod Kumrovec, Titos fødested i det nordlige Kroatien. Stafetløbet er et levn fra jugoslaviske tider, hvor unge mennesker lavede lignende årlige vandringer til fods gennem Jugoslavien og endte i Beograd med en stor fest.Orson Welles er blevet citeret for at kalde Tito "den største mand i verden i dag."I årene efter Jugoslaviens opløsning, kom visse historikere med påstande om at menneskerettighederne var blevet undertrykt i Jugoslavien under Tito, særligt i det første årti op frem til Tito-Stalin-konflikten. 4. oktober 2011 vurderede Sloveniens forfatningsdomstol, at en navngivning af en gade i Ljubljana i 2009 var forfatningsstridig. Mens flere offentlige områder i Slovenien (navngivet i den jugoslaviske periode) allerede bærer Titos navn, vurderede forfatningsdomstolen i forbindelse med omdøbningen af en yderligere gade at:
Domstolen tydeliggjorde dog også eksplicit. at formålet med gennemgangen "ikke [var] en dom om Tito som figur eller hans konkrete handlinger, såvel som ikke en historisk vægtning af fakta og omstændigheder". Slovenien har flere gader og pladser navngivet efter Tito, bedst kendt er Tito Plads i Velenje, hvor der står en 10 m høj statue.
Som leder af et "stærkt centraliseret og undertrykkende" regime besad Tito en enorm magt i Jugoslavien, og hans autoritære styre blev administreret gennem et omfattende bureaukrati, som rutinemæssigt undertrykte menneskerettigheder. Hovedmålet for denne undertrykkelse var i de første år kendte og angivelige stalinister, såsom Dragoslav Mihailović og Dragoljub Mićunović, men i de efterfølgende år blev også nogle af de mest fremtrædende af Titos samarbejdspartnere arresteret. 19. november 1956 blev Milovan Đilas, måske Titos tætteste samarbejdspartner og normalt betragtet som hans mulige efterfølger, arresteret efter at have kritiseret Titos regime. Undertrykkelsen gik også ud over den intellektuelle elite og forfattere såsom Venko Markovski, der blev arresteret og fængslet i januar 1956 for at skrive digte, der blev betragtet som anti-titoistiske.
Selv efter reformerne i 1961, der gjorde landet betragteligt mere liberalt end andre kommunistiske stater, fortsatte kommunistpartiet med at veksle mellem liberalisme og undertrykkelse. Jugoslaviens status som uafhængigt af Sovjetunionen blev misundet af mange i Østeuropa, men Jugoslavien blev dog stadig beskrevet som en stramt kontrolleret politistat. Ifølge David Mates havde Jugoslavien flere politiske fanger end resten af Østbloklandene tilsammen, hvis man ser bort fra Sovjetunionen.Titos hemmelige politi blev indrettet efter det sovjetiske KGB's forbillede, og i de første årtier efter krigen var dets medlemmer overalt og opførte sig ofte udenomretsligt med middelklasse-intellektuelle, liberale og demokrater blandt sine ofre. Selv efter at Jugoslavien havde underskrevet FN's konvention om borgerlige og politiske rettigheder, så man stor på, hvordan dens bestemmelser blev overholdt.Titos Jugoslavien var baseret på en gensidig tolerance og respekt for nationaliteter, og regimet udrensede enhver optakt til opblomstrende nationalisme, der måtte true det jugoslaviske forbund. Der var dog en vis forskel i måden, forskellige etniske grupper blev behandlet på. Jugoslaviske love garanterede, at nationaliteter kunne bruge deres eget sprog, men for etniske albanere blev deres identitet stærkt begrænset. Næsten halvdelen af de politiske fanger i Jugoslavien var etniske albanere, der var blevet fængslet for at hylde deres etniske identitet.Udviklingen i efterkrigs-Jugoslavien under Tito var imponerende, men i 1970'erne løb landet ind i en økonomisk krise og oplevede voksende arbejdsløshed og inflation. Fra et økonomisk perspektiv afhang den model, som Tito implementerede, af gældsætning og var ikke bygget på et stabilt fundament. De optagne lån blev ikke kun anvendt i forbindelse med finansielle investeringer, men også til at dække eksisterende udgifter. Illusionen om den jugoslaviske økonomi som robust forsvandt øjeblikkeligt efter Titos død, da landet ikke kunne tilbagebetale den enorme gæld, det havde opbygget mellem 1961 og 1980. Frigivne dokumenter fra CIA viser, at det allerede i 1967 var tydeligt, at Titos økonomiske model havde opnået vækst af BNP på bekostning af overdrevne og ofte usikre industrielle investeringer og underskud på statens bundlinje. Pr. 2016 presses de tidligere jugoslaviske republikkers budget fortsat af den gæld, som de opbyggede under Titos ledelse.Tito er blevet beskyldt for systematisk udryddelse af den etnisk tyske (Danube-schwabiske) befolkning i Vojvodina gennem udvisninger og massehenrettelser, efter at den tyske besættelse af Jugoslavien kollapsede ved slutningen af 2. verdenskrig, i modsætning til hans inkluderende attitude overfor andre jugoslaviske nationaliteter.
Tito havde flere affærer og var gift flere gange. I 1918 blev han bragt til Omsk i Rusland som krigsfange. Her mødte han Pelagija Belousova, som på daværende tidspunkt var tretten år; han giftede sig med hende kort efter, og hun flyttede med ham til Jugoslavien. Sammen med Belousova fik han fem børn, men kun deres søn Žarko Leon (født 4. februar, 1924) overlevede. Da Tito blev fængslet i 1928, vendte hun tilbage til Rusland, og parret blev endeligt skilt i 1936. Samme år, da Tito boede på Hotel Lux i Moskva, mødte han den østrigske Lucia Bauer. De blev gift i oktober, men alle optegnelser om deres vielse blev efterfølgende slettet.Hans næste forhold var til Herta Haas, som han giftede sig med i 1940. Efter invasionen af Jugoslavien efterlod Tito den gravide Haas, idet han rejste til Beograd. I maj 1941 fødte hun deres søn, Aleksandar "Mišo" Broz. Igennem hele sit forhold med Haas levede Tito et promiskuøst liv og havde et parallelt forhold med Davorjanka Paunović, som var kurer i modstandsbevægelsen under kodenavnet "Zdenka", og som efterfølgende blev hans personlige sekretær. Haas og Tito blev meget pludseligt skilt i 1943 i Jajce under AVNOJ's andet møde, angiveligt efter hun opdagede hans og Paunovićs affære. Den sidste gang Haas så Tito, var i 1946. Hun døde af tuberkulose samme år, og Tito insisterede på, at hun skulle begraves i baghaven i Beli Dvor, hans residens i Beograd.
Hans bedst kendte kone var Jovanka Budisavljević. Tito nærmede sig sin 59-års fødselsdag, og hun var 27, da de endelig giftede sig i april 1952, med statssikkerhedschefen Aleksandar Ranković som forlover. Deres bryllup kom noget uventet, da Tito egentlig havde afvist hende nogle år tidligere, hvor hans fortrolige, Ivan Krajacic, havde introduceret ham til hende. Dengang, da hun var i sine tidlige 20'ere, mente Tito at hun havde en for energisk personlighed, og han valgte i stedet den mere modne operasangerinde Zinka Kunc. Budisavljević lod sig dog ikke afskrække og fortsatte med at arbejde i Beli Dvor, hvor hun bestyrede personalet og fik en ny chance, efter at Titos besynderlige forhold med Kunc forliste. Da Budisavljević var den eneste kvindelige kompagnon, som han giftede sig med, mens han havde magten i landet, kom hun til at blive SFR Jugoslaviens første (og eneste) førstedame. Deres forhold var dog ikke lykkeligt. Det havde gennemgået mange, ofte meget offentlige, op- og nedture og var præget af episoder med utroskab. Visse uofficielle rapporter indikerer at Tito og Budisavljević fik en formel skilsmisse i slutningen af 1970'erne, kort før hans død. Ved Titos begravelse var hun dog officielt til stede som hans kone, og hun gjorde sidenhen krav på hans arv. Parret fik ingen børn.
Blandt Titos mest kendte børnebørn er Aleksandra Broz, en fremtrædende teaterleder i Kroatien,  Svetlana Broz, en hjertespecialist og forfatter i Bosnien-Hercegovina, og Josip "Joška" Broz, Edvard Broz og Natali Klasevski, en håndværker fra Bosnien-Hercegovina.
Som præsident havde Tito adgang til omfattende statsejet ejendom knyttet til hans embede, og han opretholdt en overdådig livsstil. I Beograd boede han i den officielle præsidentresidens, Beli Dvor, og han havde herudover et separat privat hjem. Fra 1949 og frem havde han sommerresidens på Brijuni-øerne. Pavillionen var designet af Jože Plečnik og havde blandt andet en zoologisk have. Op mod 100 udenlandske statsoverhoveder besøgte i tidens løb Tito på øresidensen, såvel som filmstjerner såsom Elizabeth Taylor, Richard Burton, Sophia Loren, Carlo Ponti og Gina Lollobrigida.
Herudover havde han endnu en residens ved Bledsøen, mens arealet ved Karađorđevo blev brugt til "diplomatiske jagter". Pr. 1974 havde den jugoslaviske præsident 32 officielle residenser, store og små, yachten Galeb ("måge"), en Boeing 727 og det Blå Tog til sin rådighed. Efter Titos død blev den præsidentielle Boeing 727 solgt til Aviogenex, Galeb forblev forankret i Montenegro, mens det Blå Tog stod i en serbisk banegårdshal i mere end to årtier.I sin ungdom gik Tito på en katolsk søndagsskole, og han blev senere alterdreng. Efter en episode, hvor en præst slog og råbte ad ham, fordi han havde problemer med at hjælpe præsten af med sin messedragt, kom Tito aldrig igen i en kirke. Som voksen erklærede Tito ofte, at han var ateist.
Tito har udtalt, at han kunne tale serbokroatisk, tysk, russisk samt lidt engelsk. Hans officielle biograf og daværende centralkomité-kollega Vladimir Dedijer udtalte i 1953, at Tito talte "serbokroatisk ... russisk, tjekkisk, slovensk ... tysk (med wiensk accent) ... forstår og læser fransk og italiensk ... [og] også taler kirgisisk."I årene efter Titos død og frem til i dag har der været flere spekulationer om hans identitet. Titos personlige læge, Aleksandar Matunović, har skrevet en bog om Tito, hvori han stillede spørgsmålstegn ved hans sande oprindelse og bemærker, at Titos vaner og livsstil kun kunne komme fra en aristokratisk familie. Den serbiske journalist Vladan Dinić beskriver i Tito nije tito flere mulige alternative identiteter, som Tito kunne have.I 2013 blev der i flere medier rapporteret om et uklassificeret NSA-studie i Cryptologic Spectrum, som konkluderede, at Tito ikke talte sproget som indfødt, men hans tale havde egenskaber fra andre slaviske sprog (russisk og polsk). I studiet blev der nævnt en hypotese om, at "en ikke-jugoslav, måske en russer eller en polak", antog Titos identitet. Studiet bemærker også Draža Mihailovićs spekulation om Titos potentielt russiske oprindelse.
NSA-studiet blev dog forkastet af kroatiske eksperter, da det ikke havde taget med i sine overvejelser, at Titos modersmål var den meget unikke lokale ajkavisk-dialekt fra Zagorje. Den særlige accent, der kun er til stede i kroatiske dialekter, og som Tito udtalte perfekt, var det stærkeste bevis på at Titos sprog tilhørte kajkavisk dialekt.
Da det kommunistiske parti blev forbudt i Jugoslavien 30. december 1920, blev Josip Broz tvunget til at antage en række dæknavne i forbindelse med sin aktivitet internt i partiet, heriblandt "Rudi", "Walter" og "Tito." Broz forklarede selv valget af "Tito" således:
Josip Broz Tito modtog i alt 119 priser og hædersbevisninger fra 60 lande på verdensplan (59 lande og Jugoslavien). 21 hædersbevisninger var fra Jugoslavien selv, hvoraf 18 blev tildelt en enkelt gang og Nationalheltordenen tre gange. Ud af de 98 internationale priser og hædersbevisninger blev 92 modtaget en enkelt gang og tre ved to forskellige lejligheder (den hvide løves orden, Polonia Restituta og Karl Marx-ordenen). Blandt de største hædersbevisninger var den franske æreslegion og nationale fortjenstorden, den britiske Order of the Bath, den sovjetiske Leninorden, den japanske Krysantemumorden, det vesttyske Bundesverdienstkreuz og Italiens fortjenstorden.
Tito fremviste sjældent sine hædersbevisninger. Efter Tito-Stalin-konflikten i 1948 og hans indsværgelse som præsident i 1953 bar Tito kun sjældent sin uniform, med mindre han var til stede i militær funktion, og selv i de tilfælde bar han normalt kun (med sjældne undtagelser) sine jugoslaviske bånd af praktiske grunde. Priserne blev kun vist i fuldt omfang ved hans begravelse i 1980. De to primære årsager til hans gode internationale ry var hans status som en af De Allieredes ledere i 2. verdenskrig og senere hans diplomatiske position som grundlægger af De alliancefri landes bevægelse.
Blandt de mest betydningsfulde priser og hædersbevisninger, som Josip Broz Tito blev tildelt af omverdenen, var de følgende.
Auty, Phyllis (1970). Tito: A Biography. New York, New York: McGraw-Hill. OCLC 100536. 
Banac, Ivo (1988). With Stalin against Tito: Cominformist splits in Yugoslav Communism. Ithaca, New York: Cornell University Press. ISBN 978-0-8014-2186-0. 
Borneman, John (2004). Death of the Father: An Anthropology of End in Political Authority. Berghahn Books. ISBN 978-1-57181-111-0. 
Cook, Bernard A. (2001). Europe Since 1945: An Encyclopedia, Volume 2 K-Z. New York, New York: Garland Publishing Inc.. 
Corbel, Josef (1951). Tito's Communism. Denver, Colorado: The University of Denver Press. 
Dedijer, Vladimir (1952). Tito. New York, New York: Simon and Schuster. ISBN 978-0-405-04565-3. 
Dedijer, Vladimir (1953). Tito Speaks: His Self Portrait and Struggle with Stalin. London, England: Weidenfeld and Nicolson. 
Forsythe, David P., red. (2009). Encyclopedia of Human Rights. 5. Oxford, England: Oxford University Press. ISBN 978-0-19-533402-9. 
Frankel, Benjamin (1992). The Cold War, 1945–1991: Leaders and Other Important Figures in the Soviet Union, Eastern Europe, China, and the Third World. 2. London, England: Gale Research. ISBN 978-0-8103-8928-1. 
Finlan, Alastair (2004). The Collapse of Yugoslavia 1991–1999. New York, USA: Osprey Publishing. ISBN 978-1-4728-1027-4. 
Jeffreys-Jones, Rhodri (2013). In Spies We Trust: The Story of Western Intelligence. OUP Oxford. ISBN 978-0-19-958097-2. 
Kocon, Ivan; Jeličić, Matej; Škunca, Ivan (1988). Stvaranje Titove Jugoslavije (serbo-kroatisk). Opatija, Yugoslavia: Otokar Keršovani. ISBN 978-86-385-0091-8. 
Laqueur, Walter (1976). Guerrilla Warfare: A Historical & Critical Study. New Brunswick, New Jersey: Transaction Publishers. ISBN 978-1-4128-2488-0. 
Lee, Khoon Choy (1993). Diplomacy of a Tiny State. Singapore: World Scientific. ISBN 978-981-02-1219-3. 
Lees, Lorraine M. (2006). Keeping Tito Afloat: The United States, Yugoslavia, and the Cold War. Pennsylvania State University Press. ISBN 0-253-34656-8. 
Matas, David (1994). No More: The Battle Against Human Rights Violations. ISBN 1-55002-221-0. 
McGoldrick, Dominic (2000). "Accommodating National Identity in National Law and International Law". I: Stephen Tierney. Accommodating National Identity: New Approaches in International and Domestic Law. Martinus Nijhoff Publishers. ISBN 90-411-1400-9. 
Minahan, James (1998). Miniature Empires: A Historical Dictionary of the Newly Independent States. Westport, Connecticut: Greenwood Publishing Group. ISBN 978-0-313-30610-5. 
Pavlowitch, Stevan K. Tito, Yugoslavia's Great Dictator; A Reassessment, London, Hurst, 1992.
Ramet, Sabrina Petra (2006). The Three Yugoslavias: State-Building and Legitimation, 1918–2005. Bloomington, Indiana: Indiana University Press. ISBN 978-0-253-34656-8. 
Ridley, Jasper (1994). Tito: A Biography. London, England: Constable and Company. ISBN 0-09-475610-4. 
Roberts, Walter R. (1987). Tito, Mihailović and the Allies: 1941–1945. New Brunswick, New Jersey: Duke University Press. ISBN 978-0-8223-0773-0. 
Swain, Geoffrey (2010). Tito: A Biography. London, England: I.B. Tauris. ISBN 978-1-84511-727-6. 
Sherwood, Timothy H. (2013). The Rhetorical Leadership of Fulton J. Sheen, Norman Vincent Peale, and Billy Graham in the Age of Extremes. Lexington Books. ISBN 978-0-7391-7431-9. 
Tomasevich, Jozo (1975). War and Revolution in Yugoslavia, 1941–1945: The Chetniks. Stanford, Californien: Stanford University ress. ISBN 978-0-8047-0857-9. 
Tomasevich, Jozo (2001). War and Revolution in Yugoslavia, 1941–1945: Occupation and Collaboration. Stanford, Californien: Stanford University Press. ISBN 978-0-8047-3615-2. 
Trbovich, Ana S. (2008). A Legal Geography of Yugoslavia's Disintegration. Oxford, England: Oxford University Press. ISBN 978-0-19-533343-5. 
Vinterhalter, Vilko (1972). In the Path of Tito.... Tunbridge Wells, England: Abacus Press. ISBN 978-0-85626-011-7. 
Vucinich, Wayne S. (1969). "Interwar Yugoslavia". Contemporary Yugoslavia: Twenty Years of Socialist Experiment. Berkeley, Californien: University of California Press. OCLC 652337606. 
West, Richard (2012). Tito and the Rise and Fall of Yugoslavia. London, England: Faber & Faber. ISBN 978-1-322-36238-0. 
Batty, Peter (2011). Hoodwinking Churchill: Tito's Great Confidence Trick. ISBN 978-0-85683-282-6. 
Beloff, Nora (1986). Tito's Flawed Legacy: Yugoslavia and the West Since 1939. Westview Pr. ISBN 0-8133-0322-2. 
Carter, April (1989). Marshal Tito: A Bibliography. Greenwood Press. ISBN 0-313-28087-8. 
Đilas, Milovan (2001). Tito: The Story from Inside. Phoenix Press. ISBN 1-84212-047-6. 
Maclean, Fitzroy (1980). Tito: A Pictorial Biography. McGraw-Hill. ISBN 0-07-044671-7. 
Joze Pirjevec: Tito - die Biographie. München: Kunstmann-Verlag 2016 (in German), ISBN 978-3-95614-097-6.
Vukcevich, Boško S. (1994). Tito: Architect of Yugoslav Disintegration. Rivercross Publishing. ISBN 0-944957-46-3. 
Marskal Tito poserer for første gang for tv-kameraer under 2. verdenskrig - filmklip fra Internet ArchiveLA-ikon
Judasbrevet er med sit ene kapitel blandt de mindste skrifter i Det Nye Testamente og  det sidste af de såkaldte katolske (dvs. almindelige) breve. Forfatteren er ifølge brevet Judas, Jakobs bror (ikke at forveksle med Judas Iskariot), men det regnes af en del forskere som et pseudonym. 
Skriftet er en opfordring til at kæmpe for den rette  kristne tro og en advarsel til menigheden mod de vranglærere, som "misbruger vor Guds nåde til løsagtighed" (Jud 1,3-4). Brevet er karakteriseret af skarpe fordømmelser af disse vranglærere samt maleriske beskrivelser af dommen over dem. Der gøres i teksten ofte brug af billeder, fortællinger og metaforer særligt hentet fra Det Gamle Testamente og andet jødisk litteratur. 
Skriftet indledes med ordene: "Fra Judas, Jesu Kristi tjener og Jakobs bror" , og hentyder sandsynligvis dermed til at skulle være skrevet af den Judas, der var en af Jesu brødre (Mark 6,3). Der er dog flere andre i Det Nye Testamente, der kaldes Judas og som det kunne være, der hentydes til. Særligt den Judas blandt Jesu apostle der i Luk 6,16 kaldes Judas, Jakobs søn, og i de andre evangelier kaldes for Thaddæus (Matt 10,3; Mark 3,18) er blevet foreslået som mulig forfatter til brevet. Det er blevet hævdet, at benævnelsen Judas, Jakobs søn i Lukas 6,16 kunne oversættes med Judas, Jakobs bror. Dette regnes dog ikke for en mulig oversættelse af flertallet af forskerne. I det hele taget er der stor enighed om, at titel må hentyde til Judas, Jesu bror, som også var bror til den berømte kirkeleder Jakob. 
Vi ved ikke meget om denne Judas modsat hans bror Jakob, der er en historisk person, og endda en af de mest centrale skikkelser i oldkirken. Han nævnes i evangelierne (Mark 6,3), hos Paulus (Gal 2,9; 1 Kor 15,7) og hans død bliver endda omtalt af den jødiske historiker Josefus. At Jakob, og dermed Jesus skulle have flere brødre nævnes i Mark 6,3 og 1 Kor 9,5, og de har navnene Joses/Josef, Judas og Simon. Judas, som var bror til Jesus og Jakob havde derfor sandsynligvis ligeledes en ledende position i den tidlige kirke. Som Jesu øvrige brødre har han sikkert også været skeptisk overfor Jesus, mens han levede (Joh 7,5), men har sluttet sig til disciplene efter opstandelsen (ApG 1,14). Judas har eventuelt haft en oplevelse af mødet med den opstandne Kristus, sådan som Paulus fortæller, at Jakob havde. Ifølge 1 Kor 9,5 kunne det tyde på, at Judas som de andre af Jesu brødre var gift, og hans missionsarbejde har sikkert, ligesom Jakobs, hovedsageligt været blandt jøder. Brevet tyder også på at være skrevet til jødekristne. Ellers ved vi ikke ret meget om denne person, bortset fra at i Eusebius' (f. 265- d. 340) kirkehistorie refereres til Hegisippus, der beretter om, hvordan Judas' sønnesønner blev indklaget til kejseren Domitian (81-96 e.Kr), som statsfarlige slægtninge til den korsfæstede Jesus og som efterkommer til Davids hus. Men da kejseren så, at de var upolitiske og ufarlige bønder, sendte han dem hjem. Da Eusebius ikke nævner noget om Judas selv, kunne det tyde på at Judas var død før denne episode. Der fortælles også, at der levede efterkommere af Judas på Trajans tid (98-117 e.Kr)Selvom der er enighed om, at der hentydes til Judas, Jakobs bror, Jesus bror, er der dog langt fra enighed om, at det så også virkelig var denne Judas, der skrev brevet. De fleste forskere hælder til teorien om, at brevet er pseudonymt. Dette er dog svært både at afkræftige eller bekræfte pga. brevets korthed. Det er svært klart at fastsætte baggrunden for skriftet og dermed også affattelsestidspunktet, og også fordi vi jo ved så lidt om denne Judas.
Pseudonyme skrifter, der bar navnet på en nytestamentlig person, så som apostlene eller Jesu søskende (f.eks Jakobs Forevangelium) var meget almindelige fra det andet århundrede og frem og var uværgelig noget der senere fremmede heterodoks (uortodoks) lære. Disse skrifter var populære men ikke accepterede, og kaldes traditionelt for apokryfiske skrifter. Dog var apokryfiske skrifter inden for brevlitteraturen ikke særligt hyppige, og uden for Det Nye Testamentes kanoniske skrifter er der kun enkelte pseudonyme breve, der alle er forholdsvis uinteressante (Laodikenserbrevet, Seneca og Paulus, Abgar og Jesus) Dette skyldtes vel nok, at denne genre ikke var så populær og interessant at skrive og læse, som de andre genrer, hvor der var grobund for talrige fantasifulde beretninger både i evangelielitteraturen og apokalypserne og apostelakterne). 
Dog har forskere efter det historisk-kritiske metodes frembrud udnævnt en stor del af de nytestamentlige skrifter som pseudonyme, og det særligt ud fra sproglige forskelle og teorier om hvilken teologi, de forskellige forfattere måtte have. Judas' brev derimod er det svært at sammenligne andet med, da det jo er det eneste, der påstås at være skrevet af hans hånd. Der gives dog nogle argumenter for, hvorfor brevet skulle være skrevet under pseudonym:
Ifølge vers 17 virker det til, at aposteltiden er forbi og dermed at brevet er skrevet relativt sent. Da det ligeledes ud fra Eusebius' kirkehistorie tyder på, at Judas døde før kejser Domitian indstævnede hans brødre, virker det ikke muligt, at Judas skulle kunne have nået at skrive brevet.Dette er dog ikke noget tvingende argument, for det første kan vers 17 tolkes anderledes (se senere  afsnit).
For det andet så udelukker Eusebius' beretning ikke, at Judas stadig skulle være levende. Desuden er der hellere ingen grund til at stole for meget på Eusebius' kilde Hegissipus. Teksten har klare apologetiske formål og der kan påvises mange historiske usandsynligheder i kilden, så trods en sandsynlig historisk kerne bør denne kilde ikke være afgørende i i forfatter- og dateringsspørgsmål.
Brevet er skrevet på godt græsk (omend af en der har semitisk som modersmål), og det må anses som tvivlsomt at Judas beherskede det sprog så godt. Det græske sprog var dog vidt udbredt og Judas har været missionær, sikkert også uden for Israel i mange år, og har kunne få det brede ordforråd, der er i Judasbrevet, og derudover så er Judasbrevets litterære stil ikke nær så udmærket som ordforrådet. Alligevel ville det være højst bemærkelsesværdigt om denne tidligere tømrer selv skulle have skrevet brevet. Brevet kunne jo dog sagtens været skrevet af en sekretær, (mere eller mindre afhængigt af Judas' ´citat), og derfor kan hellere ikke dette sproglige argument være afgørende.
Peters Andet Brev, særligt andet kapitel deler så mange ligheder med Judasbrevet at der nødvendigvis må være en sammenhæng. Her mener de fleste forskere, at det er 2. Petersbrev, der har gjort brug af Judas' brev, men også dette spørgsmål er omdiskuteret (se senere afsnit)
Andre begrundelser handler også om, at brevet sandsynligvis er skrevet så sent (omkring år 90-110), at Judas ikke kunne have skrevet det. Argumenter for sen datering er sporene af gnostisisme, en udviklet og velvokset kirke og de sociale og politiske faktorer, der må have forårsaget det frafald, der er ved at ske i kirken. Alle disse dateringer er dog så usikre og vage, at heller ikke de kan afgøre sagen.Teorien om brevets pseudonymitet er bredt accepteret, men har ikke for alvor kunne bevises. Derved er også dette spørgsmål først og fremmest bestemt af mere trosmæssige forudtagenheder og holdninger, så som bibeltroskab og bibelkritik. Artiklen her vil bruge navnet Judas om forfatteren, da det, uanset pseudonymt eller ej, er den benævnelse, skriftet selv giver.
Judasbrevet er forholdsvis godt bevidnet i oldkirken. Der findes spor af brevet i adskillige skrifter allerede fra slutningen af første eller starten af andet århundrede. I forløbet med at samle en kanon til Det Nye Testamente var der noget diskussion om Judasbrevet, modsat de allerfleste andre skrifter i Det Nye Testamente. Kirkefædre som Clemens af Alexandria, Tertullian og Det Muratoriske Fragment mente, det var ægte, mens Origenes nævnte, at trods han selv mente, det var et brev af Herrens bror, så var der var nogle, som tvivlede på brevets ægthed. Eusebius (sammen med Didymus og Jerome) nævnte ligeledes skriftet som omdiskuteret, men accepteret af mange. Grunden til at de sidst nævnte tøvede med at anerkende skriftet skyldes brugen af de apokryfiske bøger Første Enoksbog og Moses' himmelfart(se senere afsnit). Disse protester har dog ikke haft nogen effekt på skriftets kanoniske status, bortset fra Den Syriske Kirke der ikke anerkendte det som kanonisk før det sjette århundrede. (Læs mere om Det Nye Testamentes kanondannelse)
Da baggrunden for Judasbrevet er ukendt, kan heller ikke affattelsestidspunktet bestemmes nøjagtigt. Hvis det skulle være skrevet af Judas, Jesu bror, må brevet være skrevet mellem år 65-80, da han må være død før Domitian indstævnede hans sønnesønner (81-94 e.Kr). Dog i betragtning af denne kildes usikkerhed, bør beretningen om Domitian dog ikke tages som sikker. Det ville derfor være muligt at Judas havde levet måske endda helt op til år 90. 
Vers 17; I skal genkalde jer de ord, som tidligere er sagt af vor Herre Jesu Kristi apostle, kunne give et praj om at apostlene var døde, og brevet skrevet sent. Dog handler vers 17 ikke om, at apostlene er fortid, men blot at deres forkyndelse tilknyttet oprettelsen af denne bestemte menigheden er fuldført. Forskere, der se brevet som pseudonymt, lægger ofte brevet til enten lige før eller lige efter århundredeskiftet.
Judas skriver "Til de kaldede, som er elsket af Gud Fader og bevaret for Jesus Kristus" (v1), og derudover er menigheden ikke nærmere specificeret som f.eks.  Paulus' brev til filipperne ellers er det. Det er også grunden til, at brevet står blandt de såkaldte katolske breve. De katolske breve betyder de almindelige breve, da de er skrevet for at have almen gyldighed til flere menigheder. Man regner med at dette brev er henvendt til jødekristne læsere, da Judas nævner jødiske begivenheder som udvandringen fra Egypten og figurer som Ærkeenglen Mikael, Kain og Kora og forfatteren bruger også den jødiske apokalypse Første Enoksbog i sit brev.
Det eneste andet, vi derudover ved om menigheden, er, at den ifølge Judas var i fare for at blive influeret af en eller anden form for hæresi (vranglære), men præcis hvilken slags vranglære og hvor meget den havde gjort sig gældende, kan ikke bestemmes, da brevet ikke skriver konkret men mere generelt og alment.
Overordnet set er brevet en formaning "til at kæmpe for den tro, som én gang for alle er overdraget de hellige" (v3). Denne formaning kommer på baggrund af, at Judas egentlig ville have skrevet til meningheden om frelsen, men altså i stedet valgte at lægge dette arbejde til side for i stedet at formane mod de falske lærere, der havde sneget sig ind i menigheden (v4). Judas bruger derefter det meste af sit brev på at karakterisere disse falske lærere og fortælle om den dom, der vil ramme dem.
1. Eksempel: Gud frelste israelitterne fra Egypten, men udryddede dem senere pga vantro.(5).
3. Eksempel: Sodoma og Gomorra der pga. utugtighed og homoseksualitet straffes med evig ild (7).
De er som nyttesløse skyer, frugtløse træer, skummende bølger og vildtfarende stjerner (12b-13)
De klager over deres skæbne, mens de følger deres lyster og der indsmigrer sig for vindnings skyld (16).
Formaning til at genkalde sig Jesu ord om at tage i agt for spotterne, der skaber splittelsen (17-19).
Instruktion i hvordan man bør formane brødrene der er i fare for frafald (22-23).
Hensigten med brevet er at formane menigheden til at kæmpe for troen. I virkeligheden var han i færd med at skrive om den fælles frelse, hvad der vel har været en mere systematisk gennemgang af den tro, han taler om, altså den tro som en gang for alle er overdraget de hellige (3), hvad der vel er troen på Jesus og forsoningen på korset. Alligevel har forfatteren valgt at lægge dette arbejde fra sig, da der er et andet der åbenbart var mere presserende. Nemlig den situation at nogle mennesker har sneget sig ind i menigheden, og som ifølge Judas er en trussel mod troen. De er med til at bringe frafald til menigheden. Brevet er derfor en lang advarsel mod disse falske lærere, hvor han giver en karakteristik af dem og deres ugudelige livsførelse og fortæller om den frygtelig dom, der hviler over dem.
Få steder i Det Nye Testamente er der så klare og advarende formaninger mod frafald (apostasi), som her i Judasbrevet. Judas' hensigt er jo at formane de kristne til at kæmpe for troen, så der ikke vil ske frafald. Fra vers 5-7 giver han nogle eksempler på frafald og de frygtelige konsekvenser, det medfører.
1. Eksempel skal minde menigheden om, hvordan Gud først frelste israelitterne fra Egyptens slaveri (2 Mos 20,1), men senere udryddede dem pga. vantro (4 Mos 14,35). Med det eksempel advarer forfatteren disse jødiske-kristne til at huske på, at selvom Jesus nu har frelst dem, så vil de alligevel blive udryddet, hvis de viser sig vantro.
2. Eksempel tager udgangspunkt i forestillingen om de engle, der ikke tog vare på deres hverv, men forlod deres rette bolig, og nu holdes bundne indtil dommedag (Jud 6). På den måde giver forfatteren igen et voldsomt billede af, hvor meget disse kristne og især deres vranglærere må tage sig i agt, for når selv englene kan falde fra og deres straf er at være bundet i mørke til dommen, hvorfor skulle Gud så skåne dem, hvis de sætter sig op imod ham? .I dette eksempel hentydes der muligvis også til de måder, man kan falde fra på. Der er muligheden ligesom englene ikke at tage vare på ens høje hverv, det kunne f.eks betyde ikke at ville tjene Gud og så også muligheden for at den kristne jo også kan forlade sin rette bolig, altså forlade den tro som en gang for alle er overgivet de troende.
3. Eksempel er om Sodoma og Gomorra (1 Mos 19), der pga. utugtighed straffes med evig ild (vers 7), og dette eksempel er en advarsel mod utugt og unaturlige forbindelser (ganske gives menes der den homoseksualitet, som prægede Sodoma og Gomorra). Eksemplet nævner også, at englene ligeledes havde søgt unaturlige forbindelser, og her hentyder Judas nok til 1 Mos 6,1-2, der nok skal forstås som at nogle engle gik ind og fik børn med menneskekvinder .Derudover er formuleringen i vers 3 "troen som en gang for alle er overdraget de hellige" ligeledes en advarsel om ikke at miste den tro, da den jo er overdraget en gang for alle, og altså dermed sikkert underforstået at den ikke kan fås igen, hvis den først mistes.
Karakteristikken og advarslen mod de falske lærere (hæretikerne) er det helt centrale i brevet og ligeledes selve anledningen til brevet. Dog er det ikke muligt at få et klart overblik over præcis hvilke vranglære der er blevet ført, da Judas bruge meget almengyldige vendinger om disse personer. De har ifølge brevets forfatter sneget sig ind i menigheden, hvad der vil sige, at de i virkeligheden ikke hørte til der, men er kommet udefra. Det kunne tyde på, at de som omrejsende missionærer er kommet udefra og ind, og derfra er ved at overtale menigheden til at følge deres lære og deres livførelse. Det er dog ikke nødvendigt, at de er sådan fysisk set  kommet tilrejsende. Det skal i hvert fald først og fremmest forstås åndeligt, som at disse mennesker ikke hører til blandt de troende, men er sjælelige, der mangler Ånden (Jud 19). Det er altså ikke-troende, fremmedlegemer, der har stjålet sig adgang til menigheden.  
Den første anklage eller karakteristik af disse vranglærere er, at disse mennesker misbruger Guds nåde til tøjlesløshed (Jud 4). Denne anklage får ud fra en fordrejning af Guds nåde vranglærerne til at slutte, at de kan synde, så meget de vil. I Judas' samtid var det udbredt religiøs forestilling, at havde man blot den rette tro og indsigt i verdens indretning og menneskets natur, var man frelst og hævet over synden, så man kunne tilfredstille sine lyster uden dermed at synde. Ja at synde kunne ligefrem være en dyd, da den viste ens frigjorthed. Den tankegang fandtes også blandt kristne, og Paulus må endda korigere nogle, der ville opfatte ham sådan: "Skal vi da blive i synden, for at nåden kan blive så meget større? Aldeles ikke!" siger han i Rom 6,1.
De fornægter vor eneste hersker og herre, Jesus Kristus betyder sandsynligvis ikke at disse vranglærere vil påstå Jesus ikke er vigtig eller ikke har eksisteret, men uden at vi nærmere ved, hvad Judas har ment, betyder det nok at de, ligesom Guds nåde, har fordrejet forståelsen og betydningen af Jesus til noget, der får Judas til at se det som en fornægtelse af Kristus. Det kan være fornægtelse af Jesu guddommelig eller hans menneskelighed eller måske fornægtelse af hans forsoningsværk på korset eller et andret hæresi.
Sætningen, de tilsøler legemet (Jud 8), må på baggrund af de to foregående vers sandsynligvis dreje sig om seksuel (evt. homoseksuel) synd og hentyder måske til at disse mennesker "synder på nåde"(jf.Jud 4). Det er ligeledes seksuelle synder, der får Paulus til at korrigere sætningen "alt er tilladt mig" med tilføjelsen "men ikke alt gavner" (1 Kor 6,12). Altså har forkyndelse om Guds nåde og ideen om at "alt er tilladt" fået mennesker i Korinth, og sandsynligvis også i den menighed Judas skriver til, til at leve, ifølge jødisk-kristen forståelse, seksuelt løssluppent.
De spotter både Herrens myndighed (8-9) kunne evt. handle om det samme som i v.4, hvor de fornægter Jesus Krisus (Herren). Dog i lyset af tilføjelsen andre jordiske magter og det efterfølgende eksempler om ærkeenglen Mikael, der ikke turde spotte Djævelen, bliver det klart at spotten i hvert fald også omhandler overnaturlige væsener såsom Djævelen, engle og dæmoner. Altsammen noget disse mennesker ikke har forstand på. Det disse mennesker har forstand på, kan sammenlignes med dyrs instinkter og fører blot i fordærv, er Judas dom over dem.
Herefter kommer tre dystre personeksempler fra Det Gamle Testamente, som disse hæretikere ligner.
De har slået ind på Kains vej, beskylder dem for den samme adfærd som denne første morder i Bibelen, der slog sin egen bror ihjel (1 Mos 4,8-16). Om det betyder, at disse mennesker er voldelige og måske endda mordere i sådan helt bogstavelig forstand er langt fra nødvendigt. Det kan også blot være tænkt på en åndelig vold på menigheden, ved at ville lede dem bort fra Kristus.
For vindings skyld er disse mennesker som den griske spåmand Bileam, der var klar til for betaling at forbande Guds folk, og han blev kun bremset af et æsel, der talte med menneskestemme(4 Mos 22; 2 Pet 2,15-26). På samme måde er disse vranglærere, ifølge Judas, ude på at få materiel vinding ved deres lære. De smigrer folk for egen fordels skyld, og på den måde bringer de forbandelsen over Guds folk, set fra forfatterens side.
Den opsætsige Kora er en af de mænd, der under israelitternes ørkenvandring gjorde oprør mod Moses, og gik til grunde, ved at jorden spærrede sit gab op, så de styrtede levende ned i dødsriget (4 Mos 16). Igen en sammenligning der skal tydeliggøre, hvordan disse mennesker sætter sig op med den kirkelige autoritet, og at de vil få et frygteligt endeligt.
De mennesker er skampletter på menighedens kærlighedsmåltid (Se senere  afsnit), hvor de imodsætning til at vise kærlighed, er egoistiske og kun sørger for sig selv, for at de selv får noget at spise.Også andre poetiske og stærke metaforer bruges til at beskrive disse mennesker. De er som skyer, der ikke giver regn. Altså de ligner nogle, der kan give velsignelse (regn), men man skuffes, og de ligner træer, der burde give frugt, men ikke gør det. De er bølger, der skummer af skam og vildfarende stjerner (svarende til de faldne engles vildfarelse)  (12b-13). Hæretikerne klager over deres skæbne, men samtidigt følger de de ugudelige lyster, der har bragt dem i situationen. 
Judas slutter sin karakteristisk af med at påpege at det er disse mennesker, der skaber splittelsen i kirken ved deres vranglære og livsførelse, da de er ikke-troende, sjælelige mennesker, der mangler Ånden og de står under Guds frygtelige dom, for det de gør.
Brevet er hele vejen igennem en knusende dom over hæretikerne. Alle eksemplerne fra Bibelen, både israelitterne, der blev udryddet i ørkenen, de faldne engle, der er bundet i mørket med evige lænker, Sodoma og Gomorra, der straffes med evig ild, Kain, der blev fredløs, Bileam, der blev dræbt med sværd (4 Mos 31,8) og Kora, der styrtede levende ned i dødsriget, er jo frygtelige advarsler om, hvordan det vil gå disse vranglærere.
Vranglærerne klager over deres skæbne og et dystert mørke venter dem. Der er ifølge Judas allerede for længe side skrevet om, at de skulle rammes af denne dom. Hvad Judas sigter på, kan ikke helt bestemmes. Måske de bibelske eksempler, der er nævnt ovenfor eller den profeti som Enok (se senere  afsnit) profeterede over dem, og som citeres af Juda i vers 14-15:
"Se, Herren kommer omgivet af sine titusinder af hellige for at holde dom over alle og straffe enhver sjæl for alle de ugudelige gerninger de har begået og for alle de hårde ord, disse ugudelige syndere har talt imod ham"
Dette handler om dommedag, og det er da også tydeligt, at det er straffen på den yderste dag, der først og fremmest sigtes til i brevet. Helvedet og dommedag er altså tydelig tegnet op i brevet som en realitet.
På baggrund af det negative (advarslen mod vranglærerne og deres livførelse) giver Judas i vers 20 og 21 en række positive formaninger til de kristne. Formaningsafsnittet indledes med et men I min kære, og det viser at efter at have talt om vranglærernes dårligdomme, så skal de sande troende tro og leve deres liv i tydelig kontrast til hæretikernes liv og tro. Derfor er disse to vers også en klar formaning til at gøre præsic det modsatte af, hvad disse hæretikere gjorde (ses tabel I). 
Eftersom  vranglæren har bredt sig, er der også nogen, som er blevet påvirket af den i forskellig grad, og her nævner Judas tre grupper af mennesker, der skal forholdes til på tre forskellige måder:
Den tvivlende: Disse mennesker, der måske under påvirkning af vranglære er kommet til at tvivle, er der et råd til, til dem skal der vises barmhjertighed. Her nytter åbenbart ikke hårde ord, som Judas ellers bruger adskillige af her i brevet, men omsorg og barmhjertighed.
Den næste gruppe skal rives ud af ilden: Dette lyder langt hårdere, og der tænkes sandsynligvis på en form for menighedstugt, som minder om den, vi ser i 1. Korintherbrev og 1. Timotheusbrev, hvor der er mennesker, der skal overgives til Satan, for at de skal lære ikke at spotte (1 Tim 1,20). Dette betyder ikke, som ellers let kan forstås, at alt håb ude, men derimod at denne overgivelse skal få det kødelige til at kan gå til grunde, for at ånden kan frelses på Herrens dag (1 kor 5,5). Det vil sige , at mennesker ved at blive overgivet til Satan, netop dermed får mulighed for at frelse. Denne kirketugt bestod normalt i udelukkelse fra menighedsfællesskabet (ekskommunikation). Om det er en paulinsk kirketugt, Judas tænker på eller andet, kan vel ikke sikkert bestemmes.
Den sidste gruppe skulle læserne ligeledes være barmhjertige imod, dog med tanke på, at denne gruppe er farlig, og skulle behandles med stor frygt, så de endog skyr den kjortel, der er plettet af deres syndige krop. Dette var ikke for at hjælpe, men for at beskytte den kristne menighed fra selv at blive smittet af den vranglære, disse folk var blevet smittet med.
Judasbrevets afslutter med lovprisning, der følger en traditionel liturgisk form:
Lovprisningen (doxologien) starter som en trøst til de kristne om at Gud, på trods af forfatterens advarsler og på trods af vranglærens hærgen, alligevel formår at værne den kristne mod fald. Derved kommer en spændning ind i teksten. På den ene side den overhængende fare for frafald i menigheden (så overhængende at Judas måtte slippe sit oprindelige forehavende for at skrive dette brev) og på den anden side den fortrøstning over, at Gud formår at værne sin menigheden mod fald. Udover at værne menigheden, så formår Gud ligeledes at stille den kristne over for sin herlighed, uden fejl og mangler.  
Det er yderligere interessant at bemærke, at det er Gud, der kaldes for frelser og ikke Jesus og at i lovprisningen er det ikke helt klart om den knytter sig til Jesus eller til Gud. Bare et ud af talrige eksempler på at selv om treenighedsbegrebet og tanken om Jesu guddommelighed måske ikke var helt fuldt udformet i den tidlige kirke, så er der ikke noget tydeligt skel mellem Gud og Jesus. Den sidste sætning i brevet minder på mange måder om den afsluttende lovprisning vi så tilføjet Matthæusevangeliets version af Fadervor, og som er en fast del af denne bøn i alle kirker. Dette tyder på, at disse ord var en fast doxologi sikkert allerede brugt i den tidligste kirke.
Som allerede nævnt er der store lighedstræk i brevet til Anden Petersbrev. Særlig kapitel to og Judasbrevet vers 3-16 har så store lighedstræk at den ene nødvendigvis må være en form for fri kopi af den anden. På den anden side så indeholder Judasbrevet adskillige uafhængige elementer, og konteksten i de to breve er på mange måder forskellige. Spørgsmålet er så, hvordan de to skrifter forholder sig til hinanden, og hvilke af disse to skrifter der kommer først. Dette spørgsmål er ikke afgjort, men de fleste moderne forskere hælder til, at Judasbrevet er det ældste, men den modsatte opfattelse er også blevet fremlagt af fremtrædende personligheder. 
2 Peter 3:3 idet I først og fremmest mærke eder dette, at i de sidste Dage skal der komme Spottere med Spot, som vandre efter deres egne Begæringer
Judas 1:18 thi de sagde eder: I den sidste Tid skal der være Spottere, som vandre efter deres Ugudeligheders Begæringer.En tredje mulighed er, at begge breve bygger på en særlig fast advarselstradition (skriftligt eller mundtligt) om vranglærere, som begge breve så uafhængigt af hinanden benytter sig af.
Judasbrevet gør flere gange brug af ikke-bibelsk materiale, de såkaldte gammeltestamentlige pseudopigrafiske skrifter. Han bruger med sikkerhed materiale fra det Første Enoksbog men sandsynligvis også fra Moses' himmelfart. Derudover kan der være tale om, at der ligeledes er taget matriale i brug fra Naftalis Testamente i Jud 6 og fra Asers Testamente i Jud 8. Dette brug af ikke-autoritative skrifter har tydeligvis været med til at så tvivl om Judasbrevets berettigelse blandt de kanoniske skrifter (se tidligere  afsnit). Der er dog adskillige andre steder i Det Nye Testamente, hvor der bruges udenom-bibelsk materiale, både citater fra hedenske digtere og fra jødiske skrifter, uden at det behøvede at betyde, at de nytestamentlige forfattere (og heller ikke Judas) anerkendte disse skrifter generelt som hellige og autoritative. Tilstedeværelsen af apokryfisk matriale har i hvert fald ikke været set som afgørende nok til at man har villet udelukke skriftet i kanon.
Første Enoksbog er et gammeltestamentligt pseudepigrafisk skrift, der dog er inkluderet i
Den etiopisk-ortodokse kirkes Gamle Testamente. Skriftet er en apokalypse, der er tillagt den bibelske person Enok, som ifølge Første Mosebog var det syvende slægtsled fra Adam og som vandrede med Gud, hvorefter Gud tog ham bort, højst sandsynlig ved en eller anden form for himmelfart. Dateringen af skriftet er svær, med sandsynligvis mellem 166-110 f.Kr. Nogle mener dog meget senere, da der eventuelt kan spores kristen påvirkning i skriftet. Der er dog ingen tvivl om, at det ikke er et kristent, men derimod et klart jødisk skrift.
Judasbrevet har flere hentydninger til Enoksbog, heriblandt særligt i vers 15, der nærmest er et direkte citat fra 1 Enok 60,8 og 1,9;
1 Enok 1,9 "Og se! Han kommer med titusinder af hellige for at holde dom over dem, og han vil tilintetgøre de ugudelige og gå i rette med alt kød for alt, hvad synderne og de ugudelige har gjort og begået af ugudeligt mod ham."1 Enok 1:9 Enoch er selv en udvidelse af ord Moses, og ikke af Enok:
5 Mosebog 33:2 Han sagde: HERREN kom fra Sinaj, fra Seir fremstråled han for dem, brød frem i Lysglans fra Parans Bjerge og kom fra Meribat Kadesj. Ved hans højre lued Ild dem i Møde.
Origenes hævder, at Jud 9 referer til en jødiske fortælling, der beretter hvordan Satan ved Moses' død gjorde et sidste forsøg på at hævde sin magt og kræve Moses' lig, ved at anklage Moses for mordet på en egypter. Ærkeenglen Mikael gør derimod Satan tavs med ordene "Herren straffe dig", og redder dermed Moses' legeme og retfærdiggør Moses som Guds tjener. 
Selve historien er sammenfattet er forskellige jødiske kilder fra tiden både før og efter Judasbrevets afskrift. Derimod er den kilde, som Juda har brugt sandsynligvis en nu en tabt afslutning til det pseudepigrafiske skrift Moses' himmelfart. Skriftet er en apokalyptisk fremstilling af Israels kommende skæbne helt frem til tidernes ende, men da afslutningen mangler kan det ikke med sikkerhed siges, om det virkeligt er dette skrift, der benyttes af Judas.
Judasbrevet er meget indholdsrig angående beskrivelsen af engle, som her ligesom i resten af Det Nye Testamente er et naturlig del af forfatternes univers. Han nævner Ærkeenglen Mikael, der kæmper mod Djævelen om Moses' lig. For Judas findes der altså en sprituel og åndelig verden, hvor der foregår en krig om mennesker, sandsynligvis særlig om de troende. Dermed sættes der en fortælling på citatet fra Efeserbrevet, hvor der tales om at den kristne ikke kæmper "mod kød og blod, men mod myndigheder og magter, mod verdensherskerne i dette mørke, mod ondskabens åndemagter i himmelrummet" (Ef 6,10)
Ligeledes tales der i brevet om de faldne engle, der ikke tog vare på deres hverv, men forlod deres rette bolig, og nu holdes bundne indtil dommedag (Jud 6). Dette vers giver en ganske bestemt tolkning af 1 Mos 6,1-2 og viser os, hvordan man forestillede sig dæmonerne blev til. Dæmoner er altså faldne engle, som gjorde oprør mod det hverv, de havde fået af Gud, som nu venter en straf. Som Jesus ifølge Matthæus skriver om helvede, så var helvedet "bestemt for Satans og hans engle".
En interessant detajle er brugen af ordet kærlighedsmåltid i brevet (på græsk – agape), som er det eneste sted i Bibelen, hvor det ord bruges. Dog er det måltid sandsynligvis i det store og hele det samme, som den nadver der nævnes i  Første Korintherbrev kapitel 11. Nadveren blev set som et kærlighedsmåltid, hvor man kom sammen for at være et og på den måde udtrykke enheden i Kristus og menigheden som en familie, og derfor er kritikken både i Judas og hos Paulus den, at når så nogle spiser af egen mad og sørger for sig selv, mens andre sulter, så ødelægges kærlighedsmåltidet. Under kærlighedsmåltidet blev nadveren uddelt, men nadveren var ikke nødvendigvis hele måltidet. Nadveren kan forstå som kulminationen på måltidet. 
I Den Ortodokse Kirke er der efter gudstjenesten (og efter selve nadveren) mulighed for af præsten af få et stykke brød, som man spiser og som udtrykker dette kærlighedsmåltid.
Judasbrevets virkningshistorie er langt fra stor, og skriftet er blandt de mindst læste af Bibelens skrifter. Skriftet er småt, og selvom det traditionelt er blevet set som et brev af Jesu egen bror, så har sandsynligvis også Judas' perifere betydning for kirken nok haft indflydelse på den manglende brug af skriftet i kirken og dogmatikken. I Den Danske Folkekirke bruges for eksemplet kun en eneste tekst fra dette skrift til gudstjenesten og det er en episteltekst til 17. søndag efter trinitatis efter anden tekstrække. Teksten er taget fra Judas sidste del, vers 20-25, og evangelieteksten til samme dag fra Matthæus 9,9-17 kan heller ikke knyttes umiddelbart til Judasteksten .
I andre lande har betydningen af citatet fra Første Enoksbog, været årsag til at den etiopisk-ortodokse kirker har taget dette pseudopigraf ind i deres kanon. Derudover har brugen af ordet kærlighedsmåltid haft en betydning for afslutningen på den Den ortodokse kirkes afslutning af gudstjeneste i Chrysotemos-liturgien der bruges til hver højmesse, bortset fra i fasten.
Også opfattelsen af engle har givetvis ligeledes haft betydning for tanken om de faldne engle, som findes i den kristnes opfattelse af engle og dæmonverdenen.
Eusebius: Then History of the Church, Penguin Books, Harmondsworth 1981. ISBN 0-14-044535-8
Noack, Bent Petersbrevene og Judasbrevet, Det danske Bibelselskab, København 1989. ISBN 87-7523-219-7Bauckham, Richard Word Biblical Commentary 50,  J. Jude, 2 Peter, Word Books, Publisher,  Waco, Tex 1983. ISBN 0-8499-0249-5
Lawlor, George Lawrence: Translation and Exposition of The Epistle of Jude, Presbyterian and Reformed Publishing Co, 1972.
Reicke, Bo The Anchor Bible 37, The Epistles of James, Peter, and Jude, Doubleday  Company, InC, Garden City, 1964.
Judasbrevet – Dansk oversættelse fra 1933, taget fra Biblegateway, hvor der findes 75 bibeloversættelser fordelt over 35 sprog.
Biblaridion magazine: Examining the relationship between Jude and II Peter (part-1)
Biblaridion magazine: Jude (part two): Exegesis of difficult passages in Jude and II Peter
A reaction to the apparent regarding of Enoch and the Assumption of Moses as canonical by Jude
Engelsk oversættelse af Hegissipus' skrifter, hvor Judas' efterkommere nævnesLA-ikon
Jul på Slottet er en tv-julekalender produceret af DR og sendt første gang som børnenes U-landskalender i 1986. Serien blev optaget på Rosenholm Slot i 1985 over seks måneder. Julekalenderen er instrueret af Finn Henriksen, og musikken er komponeret af Bodil Heister. Den er blevet genudsendt i 1991, 1998 og senest i 2013 på DR Ramasjang, hvor Shane Brox præsenterede den.
Jul på Slottet handler om et fattigt kongerige, der må betale krigsskadeerstatning til nabolandet enten i form af kongens vægt i guld eller ved at gifte prinsesse Miamaja bort inden jul. Grev Rabsenfuchs forsøger at spolere planerne sammen med sin nevø Junker Juchs, mens nisserne, der også bor på slottet, forsøger at hjælpe til med at sprede julestemning.
Hovedrollerne som jægeren Valentin og prinsesse Miamaja spilles af Jens Zacho Böye og Hanne Stensgaard, mens Waage Sandø spiller skurken Grev Rabsenfuchs. Af andre medvirkende kan nævnes Morten Grunwald, Ole Thestrup og Allan Olsen.
Julekalenderen indeholder en del sange, hvoraf den mest kendte nok er "December-Sang" med teksten "det' sørme det' sandt december". De blev udgivet på CD i 1998.
Jul på Slottet var DRs hidtil dyreste julekalender, da den blev produceret, og den blev rost for både kulisserne og kostumerne. Flere af skuespillerne blev også rost, og særligt Böye og Stensgaard opnåede stor popularitet for deres respektive roller.
Jul på Slottet er siden blevet dramatiseret og opført på teatret flere steder i landet.
På slottet i et lille kongerige bor Kongen (Morten Grunwald) med sin søster, Fedorika (Lily Weiding) og sin dejlige datter, Prinsesse Miamaja (Hanne Stensgaard). Riget har været i krig med nabolandet Montania, og for at sikre freden, skal de betale kongens vægt i guld som krigsskadeerstatning. Sammen med sin enfoldige nevø Junker Juchs (Kim Veisgaard) har Grev Rabsenfuchs (Waage Sandø) imidlertid skjult kornpengene, så der kun er en ganske lille rest i skatkammeret. Kongen forsøger at gå på slankekur for at nedbringe mængden af guld, der skal betales. Da dette heller ingen vegne fører, beder han troldmanden Mester Astralius (Ejnar Hans Jensen) om at fremstille guld. 
Montanias sendebud, Baron von Wiessenwass (Aksel Erhardsen), lader kongen vide, at om prinsesse Miamaja ægter Montanias prins, vil gælden være betalt. Dette nægter prinsessen dog pure. Den fremmede jæger Valentin (Jens Zacho Böye), der har fået ansættelse på slottet, forsøger sammen med Miamaja at gennemgå rigets regnskaber for at finde ud af, hvorfor der ikke er kommet flere skatter ind. Han giver hende også en halskæde, som hun dog hænger på sin hest Vesper, fordi hun ikke kan gå med et smykke, som hun har fået af en simpel jæger.
Montania kræver svar inden jul, og derfor afskaffer kongen julen i et forsøg på at købe mere tid. I stedet sender Montania sin hær og omringer slottet. Samtidig fængsles Valentin for at være spion fra Montania. Endelig giver prinsessen sig og siger ja til at gifte sig med prinsen, der dog ikke selv kan være til stede ved trolovelsen. Baron von Wiessenwass bliver i stedet stedfortræder, men just efter ceremonien opdager han, at Miamaja bærer smykket fra Valentin, som han genkender. Valentin løslades, og det viser sig, at han i virkeligheden var Montanias prins i forklædning. Ved afsløringen bliver prinsessen harm og vil ikke have noget med ham at gøre. Valentin har også fundet ud af, at Baron von Wiessenwass og Grev Rabsenfuchs står i ledtog med hinanden om at gemme guldet, og de pågribes, da de forsøger at flygte. Kongen genindfører julen, og prinsessen tilgiver Valentin og beder ham blive.
Undervejs i historien forsøger slottets julenisser - far Magnum (Ole Thestrup), mor Trisse (Ellen Winther Lembourn), deres søn Fimpe (Allan Olsen) og onkel Mirko (Finn Nielsen), der er flygtet fra Montania - at hjælpe slottets beboere, særligt Miamaja, og at sprede julestemning på slottet.
Rollen som prinsesse Miamaja blev besat af Hanne Stensgaard, der på dette tidspunkt var 31 år. Hun var nybagt mor og var i pengenød og løj sig derfor seks år yngre for at få rollen. Hun gik til casting til trods for at have hørt, at en 28-årig var sendt væk, fordi hun var for gammel.Jens Zacho Böye, der var uddannet fra Aarhus Teater, fik sit gennembrud i rollen som Valentin, som han fik som 28-årig. Sammen med Kim Veisgaard måtte han på rideskole for at lære at ride til rollen.Kim Veisgaard, der spiller Junker Juchs, blev til castingen i Aarhus bl.a. spurgt, om han kunne ride, og han fik rollen til trods for, at hans eneste erfaring med heste var at blive trukket rundt på en pony som barn i en zoo.Allan Olsen var på dette tidspunkt 25 år og glarmesterlærling. Han gik til casting og fik rollen bl.a. på baggrund af skuespillererfaring fra bl.a. Mig og Charly (1978) og Den kroniske uskyld (1985).Finn Nielsen, som senere medvirkede som skibsnissen Skipper i Nissebanden i Grønland fra 1989, blev castet som nissen Mirko fra Montania.
Oprindeligt var det meningen, at julekalenderen skulle være optaget på Sjælland, men da det ikke var muligt at finde et slot, der passede, rykkede produktionen til Jylland. Her fandt man i stedet Rosenholm Slot lidt nord for Hornslet på Djursland, som blev brugt til store dele af optagelserne, som foregik fra februar til sankthans.Filmens instruktør var Finn Henriksen, som havde været klipper på Matador, og havde instrueret flere film bl.a. en række Olsenbanden-film. Manuskriptet blev skrevet af Henriksen og Martin Miehe-Renard, der senere skrev og instruerede Alletiders Jul og de efterfølgende julekalendere om nissen Pyrus, der er blevet sammenlignet med Fimpe fra Jul på Slottet.Julekalenderen havde et budget på 12 mio. kr. (22,5 mio. kr. i 2013) og var på dette tidspunkt den dyreste julekalender, som DR havde produceret.
Som andre af DR's julekalendere indholder serien en del sange. Nogle sange går igen i næsten alle afsnit, mens andre kun synges enkelte gange. Musikken blev skrevet af Bodil Heister, og ifølge hende selv er flere af sangene ganske svære som f.eks. "Drillesang", der går i fem fjerdedele, "Alkymistsang" og "Bagesang".Musikken fra julekalenderen blev udgivet på CD i forbindelse med genudsendelsen i 1998.
Julekalenderen blev rost for sine overdådige kulisser og for sine autentiske kostumer.Jens Zacho Böye opnåede stor popularitet i rollen som Valentin og blev et teenageidol, og oplevede at blive jagtet ned ad Strøget af fans. Ligeledes ventede unge kvinder på hans trappesten, og han var nødt til at få hemmeligt nummer, da han oplevede en decideret telefonstorm. Den store opmærksomhed og forventningspresset har efter hans eget udsagn været svært at leve op til siden, og han har hovedsageligt holdt sig til Aarhus Teater, hvor han har haft 35 års jubilæum. Böye mener, at det i nogle tilfælde har været en bremseklods for hans karriere på grund af rollen, da folk har været bange for, at det bliver for "prinseagtigt" ved at caste ham.Hanne Stensgaard i rollen som prinsesse Miamaja blev også godt modtaget, og hun modtog mange fanbreve og henvendelser fra teatre. Kim Veisgaard modtog også fanbreve fra børn og bedsteforældre, der syntes det var synd for ham, at han blev kostet rundt med af grev Rabsenfuchs (Waage Sandø). I en spørgeskemaundersøgelse udført af analyseinstituttet YouGov i efteråret 2016 blev Grev Rabsenfuchs stemt ind som den syvende bedste skurk blandt de danske julekalendere med 10 % af stemmerne. Førstepladsen blev indtaget af Martin Brygmanns Loke fra Jul i Valhal (2005). Grev Rabsenfuchs var den ældste skurk på listen.Castingen af Ole Thestrup som nissen Magnum blev rost i Politiken: "Thestrup var perfekt castet... ...med sin kombination af gammeldansk lune og det karakteristiske dæmonglimt i øjet".I 2007 fik julekalenderen tre ud af seks stjerner i gratisavisen 24timer, der gennemgik forskellige julekalenderen udgivet på dvd. En del af sangene blev kaldt "ikke helt heldige", og ikke alle afsnit var "lige spændende". Til gengæld blev skuespilspræstationerne rost. Flere af sangene er dog ganske velkendte, og "December-Sang" er nærmest folkeeje.I en afstemning blandt læserne af Politiken vandt Jul på Slottet i 2009 "Bedste julekalender" med fire stemmer ned til Nissebanden på andenpladsen.Jul på Slottet blev genudsendt i 1998 og havde godt 800.000 seere per afsnit, mens Brødrene Mortensens Jul, der blev sendt for første gang på den konkurrererende tv-kanal TV 2, havde omkring 1,3 mio. Forskellen blev i en artikel i Jyllands-Posten bl.a. tilskrevet, at Brødrene Mortensens Jul havde bedre sendetid (kl. 20 frem for kl. 18 for Jul på Slottet), men også fordi færre drenge i alderen 8-10 år fulgte med i forhold til den første gang, julekalenderen blev sendt. Jul på Slottet havde dog omkring dobbelt så mange seere som året inden, hvor Jullerup Færgeby fra 1974 blev genudsendt.I 2008 havde DR programmet Julefandango, der viste klip fra forskellige tv-julekalendere fra kanalen. Jul på Slottet blev vist d. 5., 13. og 23. december.
Ved genudsendelsen i 2013 havde det første afsnit ifølge TV 2 135.000 seere, hvilket var mere end andre genudsendelser af voksenjulekalenderne The Julekalender og Jul på Vesterbro. DR oplyste, at omkring 263.000 seere så første afsnit. I gennemsnit havde serien mellem 124.000 og 143.000 seere.
På den online filmdatabase Internet Movie Database (IMDb) holder julekalenderen en score på 7,5/10 med lidt over 100 afgivne stemmer (december 2014).
Julekalenderen er senere blevet opført som teater flere gange. I 2007 samarbejdede Den Jyske Opera med Filuren om at opføre Jul på Slottet som teaterstykke i Musikhuset Aarhus med bl.a. Merete Hegner på rollelisten. Den oprindelige instruktør, Finn Henriksen, havde dramatiseret julekalenderen, og Kim Veisgaard, der havde spillet Junker Juchs, instruerede, hvilket glædede Henriksen. Bodil Heister, der oprindeligt skrev musikken, skrev ved denne lejlighed flere nye sange til opførslen. Stykket modtog gode anmeldelser. Forestillingen er siden blevet genopført hvert år siden, og er ved at blive en tradition i Aarhus, ligesom opførslen af Nøddebo Præstegaard er det i København.Jul på Slottet har også været opført på Slotsmøllen ved Nyborg Slot af Nyborg Voldspil, hvor der blev udsolgt, så en ekstraforestilling blev arrangeret.Mastodonterne har opsat Jul på Slottet som musical i 2013 i FrederiksborgCentret i Hillerød i anledning af teatertruppens 25-års jubilæum.I anledning af 25-året for udsendelse af julekalenderen afholdt Rosenholm Slot, hvor store dele af Jul på Slottet blev optaget, julemarked i 2011, hvor Jens Zacho Böye, Bodil Heister og Ejnar Hans Jensen (Astralius) deltog.I 2013 blev der afholdt tre koncerter d. 7. og 8. december på henholdsvis Valdemar Slot på Tåsinge og Gavnø Slot ved Næstved, hvor fem musikere fra DRs orkestre og Johannes Nymark og Anne Mette Roest opførte en koncertudgave af julekalenderen med Tim Terry fra DR Ramasjang som vært. Til koncerterne brugte man Heisters originale musik, og Martin Miehe-Renard havde skrevet manuskriptet. Koncerterne var gratis.

Jules-Gabriel Verne (født 8. februar 1828 i Nantes i Frankrig, død 24. marts 1905 i Amiens) var en fransk forfatter. Han er kendt for at skrive om rejser i verdensrummet, i luften og under vand, længe før det var muligt. Det gav ham titlen science fiction-romanens forgænger. Den deler han med H.G. Wells. Årsagen til hans store popularitet findes i den fantastiske behændighed, han udnyttede den moderne videnskabs landvindinger og udnyttede opfinder- og opdagelseslysten i enhver læser, og den behændighed han populariserede videnskaben og digtede videre på de mulige konsekvenser og problemstillinger. Han er den anden mest oversatte forfatter i verden ifølge UNESCO's oversætterstatistik. Flere af hans romaner er blevet filmatiseret endda flere gange.
Jules Verne voksede op på en ø i floden Loire ved byen Nantes som den ældste af advokat Pierre Verne og hans kone Sophies fem børn. De isolerede omgivelser var med til at styrke hans fantasi og forestillingsevner og medvirkede til, at han knyttede tætte bånd til broderen. Da Jules var ni år, blev de to sendt på kostskole i Nantes, hvor Jules også studerede latin, noget han senere udnyttede i en novelle.
Efter de første studier i Nantes rejste Verne til Paris for at studere jura som sin far. Omkring 1848 begyndte han og Michel Carré at skrive librettoer til teatret. I de følgende år var hans interesser splittet mellem teatret og studierne, men nogle rejseskildringer, som han skrev for Musée des Familles, sendte ham i den retning, hvor hans talent senere udfoldede sig: at fortælle ekstravagante historier om rejser og eventyr med godt forberedte videnskabelige og geografiske detaljer.
Da Vernes far opdagede, at hans søn var mere optaget af at skrive end af at studere, inddrog han øjeblikkeligt den økonomiske støtte til sønnen. Verne blev nødt til at finde andre indtægtskilder og blev børsmægler; det brød han sig ikke om, skønt han havde evner for faget. Han mødte andre forfattere som Alexandre Dumas, den ældre og Victor Hugo, som begge gav ham råd om skrivningen. Verne blev sekretær ved Théâtre Lyrique i Paris, men ved siden af læste han en del geografi, naturhistorie og videnskabelige og tekniske nyheder. Det blev grundlaget for hans senere forfatterskab.
Han mødte også Honorine Anne-Hébé Morel, en enke med to døtre, som han giftede sig med den 10. januar 1857. Med hendes støtte fortsatte han med at skrive og lede efter en udgiver. Den 4. august 1861 blev deres søn Michel Jean Pierre Verne (1861-1925) født. Sønnen var et enfant terrible: han giftede sig med en skuespillerinde på trods af Jules Vernes protester og fik to børn med sin umyndige elskerinde!
Jules Verne skrev i den første del af sin forfatterkarriere teaterstykker og noveller. Han debuterede i 1850 med teaterstykket Les pailles rompues (De afbrækkede strå), som blev læst og godkendt af Alexandre Dumas, den ældre, før det blev sat op på Théatre Historique i Paris. Den skønlitterære debut kom i 1851 med novellerne L'Amérique du Sud (Syd-Amerika) og La science en famille (Den videnskabelige familie).
En lykkelig hændelse indtraf i 1862, da Verne rasende og frustreret i ren desperation kastede manuskriptet til sin første roman i kaminen. Hans hustru reddede det, og i 1863 lå det på forlæggeren Pierre-Jules Hetzels skrivebord. Han så muligheder, som andre ikke havde set.
Vernes situation blev kraftigt forbedret, da han mødte Pierre-Jules Hetzel, den mest betydningsfulde forlægger i Frankrig i slutningen af 1800-tallet. Han udgav Victor Hugo, George Sand og Erckmann-Chatrian. Da de mødtes, var Verne 35 og Hetzel 50 år. Til Hetzels død dannede de et frugtbart forbund.
Hetzels rådgivning forbedrede Vernes forfatterskab. Hetzel læste et udkast til Vernes fortælling om en udforskning af Afrika med luftballon. Historien var afvist af andre udgivere som værende for videnskabelig. På Hetzels råd indlagde Verne et par komiske elementer, ændrede en tragisk slutning til en lykkelig og nedtonede det politiske budskab. Romanen udkom i 1863 som Cinq semaines en ballon (Fem uger i luftballon).
Verne skrev kontrakt med Hetzel og forpligtede sig til at udgive to romaner om året; hvilket han næsten holdt. I det næste kvarte århundrede var der næppe et år, hvor Hetzel ikke udgav en eller flere af Jules Vernes fortællinger. De mest populære var Voyage au centre de la Terre (Rejse til Jordens indre, 1864); De la Terre à la Lune (Fra jorden til månen, 1865); Vingt mille lieues sous les mers (En verdensomsejling under havet, 1869); og Le tour du monde en quatre-vingts jours (Jorden rundt i 80 dage, 1872). Jules Verne blev både rig og berømt.
De fleste af Vernes fortællinger blev udsendt som føljetoner i Magazine d'Éducation et de Récréation, som udkom to gange om ugen. Derefter kom de i bogform. Verne er en af de mest oversatte forfattere i verden, oversat til 148 sprog ifølge statistikker fra UNESCO.
Da Jules Verne kom hjem den 9. marts 1886, blev han mødt af sin nevø Gaston, der kom imod ham med en revolver. Det udviklede sig til nærkamp om våbnet, som gik af. En kugle traf Vernes venstre fod, og han kom sig aldrig helt over skudsåret. Gaston blev anset for at være mentalt forstyrret og kom til at tilbringe resten af sit liv på et sindsygehospital. Hændelsen gjorde Verne deprimeret. I et brev til broderen Paul kort tid efter skrev han: Jeg lever nu kun for mit arbejde.
Efter at både Hetzel og Vernes elskede mor døde i 1887, begyndte Verne at skrive i en mørkere tone. Fx i Slottet i Karpaterne, en historie om en slotsherre, som beundrer en sangerinde grænseløst, bliver årsag til hendes død for derefter at dyrke hendes minde via lyd- og billedgengivelser. Andre fortællinger havde temaet død. I 1888 gik han ind i politik og blev valgt som byrådsmedlem i Amiens, hvor han kæmpede for forbedringer og var politisk aktiv i de næste 15 år. I 1905 døde Verne i sit hjem, Boulevard Longueville 44, i dag omdøbt til Boulevard Jules-Verne.
Jules Verne flyttede til fiskerlandsbyen Le Crotoy i midten af 1860’erne og til Amiens efter den tysk-franske krig i 1871. Hans syn blev svækket på hans gamle dage. Stær nedsatte synet på det ene øje kraftigt. Det andet var ødelagt af overanstrengelse. Desuden var han svækket af sukkersyge.
Sønnen Michel Verne tog sig efter Vernes død af udgivelsen af Søinvasionen og Fyrtårnet ved verdens ende.
I 1863 skrev Verne en roman Paris i det 20. århundrede om en ung mand, der levede i en verden af skyskrabere i glas, højhastighedstog, biler drevet af gas, regnemaskiner og et verdensomspændende kommunikationsnetværk uden at finde lykken. Historien slutter tragisk. Hetzel mente, at romanens pessimisme ville være ødelæggende for Vernes karriere og foreslog, at han ventede 20 år med at udgive den. Verne gemte manuskriptet i et pengeskab, hvor det først blev opdaget af hans sønnesøns søn i 1989. Bogen udkom første gang i 1994.
Hetzels påvirkning på forfatterskabet var betydelig. Verne, som var lykkelig over at finde en udgiver, der troede på ham, gik med på alle de ændringer, Hetzel foreslog. Hetzel afviste, som nævnt, romanen (Paris i det 20. århundrede) og opmuntrede Verne til betydelige ændringer i andre: Hetzel forandrede Vernes pessimisme til det modsatte. Jules Verne nærede ikke stor entusiasme for teknologi og udvikling. Det ses af hans første og sidste værk, skrevet før han mødte Hetzel og efter dennes død.
Hetzel fik fjernet Vernes antisemitiske synspunkter i hans tidligste værk (Martin Paz) og i hans sidste (Hector Servadac). Desuden blev kaptajn Nemos ændret fra at være en polsk flygtning til at være hindu, der sloges mod Det britiske imperium, for ikke at fornærme Rusland, Frankrigs allierede.
Verne læses stadig i stort omfang, både i Frankrig og i resten af verden. Men det er ikke en forfatter, man praler af at have læst. Dertil er han for letforståelig. Verne er selv årsag til, at man i dag kender et brev, han modtog fra George Sand. Hun skrev: Jeg takker Dem, hr. Verne, for de venlige ord, de har skrevet i to forbløffende romaner. Takket være disse er det lykkedes mig at komme over en smertefuld periode og beherske min nervøsitet. Jeg har kun en bebrejdelse at gøre Dem, med hensyn til disse romaner, og det er, at jeg er færdig med læsningen, og at der ikke er et dusin andre til min rådighed. Jeg håber, at De snart vil føre os ned i oceanernes dyb, og at De vil lade Deres romanpersoner benytte dykkerdragter, som Deres viden og fantasi vil tillade Dem at gøre helt perfekte. Dette brev blev, efter Vernes eget udsagn, årsag til, at han skrev En verdensomsejling under Havet. I den nyere tid kunne man nævne Georges Perec, som i sin bog Livet - en brugsanvisning hyppigt henviser til Verne og øjensynligt er påvirket af Vernes stil, ikke mindst med hensyn til elegant ironi.
Mange af Jules Vernes bøger bruger teknologi fra en tænkt fremtid. I En verdensomsejling under havet fra 1870 spiller en undervandsbåd hovedrollen. Ubåde var opfundet på Vernes tid, men det var utænkeligt, at datidens ubåde skulle kunne sejle tusindvis af kilometer under vand, sådan som Nautilus gjorde i Vernes bog. Der gik 80 år, før sådanne ubåde opstod i virkeligheden. Navnet, Nautilus, er derimod blevet synonymt med ubåde. Det var Robert Fulton, som 17 år før Vernes roman foretog en rejse med en hjemmelavet ubåd af samme navn.
Verne havde stor kundskab om videnskab, natur og teknik, og det var til stor hjælp i hans skrivning. Han byggede på tekniske ideer, som lå i luften, og efter hans død lå omkring 25.000 mapper med systematiske udklip og notater i arbejdsværelset. Hans evne til at dramatisere var større end den tilsvarende evne til at forudsige. Han må først og fremmest læses som en spændingsforfatter, ikke som spåmand om fremtiden. I bogen Rejsen til månen skal tre forskere skydes op til Månen med en kæmpekanon. Kanonkuglen bliver skudt op fra Florida, hvor nutidens virkelige måneraketter faktisk blev sendt op 100 år senere. Verne havde tilfældigvis gættet på Florida, og hans forudsigelser var stort set baseret på det, han havde læst. Teknikken var for øvrigt umulig. Den enorme acceleration ville have dræbt de tre øjeblikkeligt og sandsynligvis ødelagt kanonkuglen, hvis det var blevet forsøgt i virkeligheden.
Han bliver ofte karakteriseret som en foregangsmand inden for science fiction, men det er overdrevet. Han startede ikke nogen ny retning, men befandt sig i en bred tradition, hvor særligt Daniel Defoe stod centralt. En nyopdaget, men ikke færdiggjort bog, hed faktisk "L'oncle Robinson" (Onkel Robinson). Edgar Allan Poe var også vigtig i genren. En af Poes noveller, The Baloon Hoax var den direkte foranledning til Vernes første roman, og han fuldførte et af Poes ufærdige romanudkast, The Narrative of Arthur Gordon Pym i Le sphinx des glaces (1897).
Jules Vernes storhed ligger i hans sandsynliggørelse af tænkt teknik, foruden det skildrede miljø og atmosfæren, og ikke i hvilken grad det teknisk var muligt eller ej. Allerede som ung beskrev Verne retningen for sit forfatterskab: "at dramatisere geografi lige så effektivt, som Alexandre Dumas havde dramatiseret historie".
I en af Vernes allertidligste romaner, Rejsen til Jordens indre, foregår en stor del af handlingen i Danmark og på Island. De to hovedpersoner bestiger spiret på Frelsers Kirkes tårn med henblik på at få kontrol over deres svimmelhed. Denne tidlige roman har tyske – og sympatiske – hovedpersoner. Det var før den tysk-franske krig i 1870. En tredje, vigtig person, er islændingen Hans, som er fåmælt, men taler en ejendommelig blanding af nordiske sprog. Hans er med på hele den underjordiske rejse.
Det charmerende, absurd friskfyragtige ved Jules Verne er præcist beskrevet af danskeren Susanne Vebel:
	Hans romaner er ikke litterære mesterværker, men i dem ses digteren, som med undring og ærefrygt konstaterer, at han befinder sig i den bedste verden, midt i den tekniske kultur, som åbner uanede muligheder for fremtiden. Man kan læse hans bøger som hymner til dampens, elektricitetens, mikroskopets og teleskopets pris.
Og ikke mindst gælder Vebels karakteristik Den hemmelighedsfulde Ø. Bogen er ingeniøralderens robinsonade, en teknologisk opdateret version af Robinson Crusoe, 155 år efter.
Den hemmelighedsfulde Ø er en vellykket syntese af to tanker. For det første er øen et udtryk for et paradis for opfindsomme og eventyrlystne børn, en kæmpe eventyrlig legeplads til fri afbenyttelse. For det andet en fremskridtsoptimisme og ingeniørkunstens dyrkelse. Verne lod på ingen måde fantasien løbe løbsk, han benyttede videnskaben på den tid. Han brugte ofte så lang tid på videnskabelige bøger og tidsskrifter i bibliotekerne, at hans kone skal have beklaget sig over ham. Det var dog ikke kun hans kone, der kunne være kritisk. Den norske fysiker og forfatter Eirik Newth har skrevet, at "De handlingsmættede fortællinger er spækket med faktaoplysninger, som forfatteren gør lidt eller slet intet for at omskrive".
Vernes sans for detaljer kan være forstyrrende for den flydende læsning og virke både pedantisk og omstændelig, andre gange giver det et komisk skær, som for eksempel i denne passage fra En verdensomsejling under havet:
De første oversættelser til dansk udkom i 1872. Det var forkortede udgaver uden illustrationer. Men også før den fransk-tyske krig har Verne været kendt i Danmark. Der var dengang et ikke ubetydeligt mindretal, der kunne læse fransk.
Da Napoleon III erklærede Prøjsen krig i 1870, var stemningen i Danmark meget pro-fransk. Kun med nød og næppe modstod regeringen fristelsen til at slutte sig til krigen på Frankrigs side. Efter Frankrigs nederlag var Danmark og Frankrig forenede i fjendtlige følelser over for Tyskland og i sorgen over at have mistet provinser.
Den første af oversættelserne blev: En verdensomsejling under Havet, som var skrevet under krigen. Kaptajn Nemo har lighedspunkter med Napoleon III (Genstand for hele verdens opmærksomhed, kosmopolitisme, sprogkundskaber, hjælp til nationale mindretal og – ikke mindst – forbogstavet N). Siden krigen i 1864 havde Napoleon III været uhyre populær i Danmark og Norge. Men Nemo er også blevet taget til indtægt for arbejderbevægelsens mest revolutionære grene, såsom anarkismen. Vernes romaner handler imidlertid aldrig om de aktuelle begivenheder i Frankrig. Han nævner ikke krigen mod Prøjsen, Pariserkommunen eller det andet Kejserdømmes fald og Republikkens fødsel i sine romaner. Men de danske læsere var velunderrettede om disse begivenheder.
Først i 1913 kom der billige – og stærkt forkortede – udgaver af Verne. Disse bøger fra Kunstforlaget Danmark var forsynede med nogle af de originale illustrationer og udkom i 70.000 eksemplarer. Det var Danmarks første billigbøger. På titelbladet hævdes det, at disse udgaver var autoriserede af Jules Verne, men teksten var voldsomt forkortet, uden at læseren blev gjort opmærksom herpå. En verdensomsejling under Havet er således på ca. 86.000 ord i denne udgave, mens den almindelige franske billigbogsudgave er på ca. 200.000 ord. Kaptajn Grants Børn er reduceret til omtrent en tredjedel af den franske tekst. Vernes ordforråd, som er rigt på grænsen til det ironiske, bliver i de danske udgaver temmelig fattigt. De afsnit, som er strøget i de danske forkortelser, er især sekundære handlingsforløb, men også opremsninger af dyre- og plantenavne samt beskrivelser af geografisk, topologisk eller teknisk art. Verne er ikke selv en meget omhyggelig forfatter, men de forkortede udgaver er direkte sløsede. Floden i Den hemmelighedsfulde Ø skifter strømretning, uden at den danske læser får forklaret årsagen! Kolonisternes første båd havde i Vernes version en mast af gran, i den danske version er masten lavet af egetræ. Desuden forveksler oversætteren ordet :"lukaf“ med “luge“ osv. Skibstekniske forklaringer er en af Vernes stærke sider, men i de forkortede udgaver bliver det tit til vrøvl. Disse danske udgaver er i virkeligheden ikke oversættelser, men hastigt fremstillede kondensater eller resumeer. Trods disse skavanker blev de forkortede udgaver tit charmerende, fordi der var megen følelsesmæssig forståelse mellem Frankrig og Danmark. I sine senere romaner var Verne direkte tyskfjendtlig, især i “Les 500 millions de la Begum“. Det var en holdning, den danske offentlighed værdsatte.
I 1970'erne udgav Hernovs forlag endelig en række af romanerne i komplette udgaver med de oprindelige illustrationer. Endvidere findes der i dag en del Verne-romaner oversat på elektronisk form. Alle romanerne findes også på elektronisk form på fransk.
I Frankrig havde Jules Vernes et fantastisk ry og var berømt for at skrive så godt fransk, at unge blev opmuntret til yderligere læsning. I de lande, hvor han blev godt oversat, fik hans videnskabelige og politiske dygtighed også opmærksomhed. Det var ikke tilfældet i de engelsktalende lande.
Verne var ofte kritisk over for Det britiske imperium, og tilfældigvis var hans første engelske oversætter præsten Lewis Page Mercier, som under pseudonym fjernede sådanne afsnit, for eksempel den politiske kamp, som motiverede kaptajn Nemo i En verdensomsejling under havet. Mercier og andre engelske oversættere havde især problemer med metersystemet, som Verne benyttede sig af, og oversatte det direkte til det engelske og følgelig med fejl; nogle gange blev betydningsfulde angivelser bare fjernet, andre gange beholdt de tallene, men ændrede enheden (meter, kilogram, sekunder osv.). Det gjorde Vernes talmateriale til det rene vrøvl. Kunstneriske afsnit og hele kapitler blev fjernet for at tilpasse udgiverens behov for rigtig boglængde, uanset hvilken betydning det havde for romanens logik.
Det betød, at Jules Verne i de engelsktalende lande havde ry for, at hans fortællinger ikke var for voksne, men udelukkende for børn. Siden hans bøger ikke var anset for at være af skønlitterær værdi, blev de heller ikke nyoversat, og de elendige oversættelser af Mercier og andre blev trykt igen og igen i årti efter årti. Først i 1965 blev den første respektfulde oversættelse af en Verne-roman udgivet, men Verne er aldrig helt blevet rehabiliteret i den engelsktalende verden.
I sin ungdom rejste Verne ikke meget, men 14 dage efter premieren på skuespillet Onze jours de siège i Paris den 1. juni 1861, skrevet i samarbejde med Charles Wallut, havde Verne endelig pengene. Sammen med nogle venner rejste han med et fragtskib til Norge for at opleve et geografisk fænomen, som interesserede ham; midnatssolen. Turen tog omkring seks uger. Den 3. august var han tilbage, samme dag blev han far for første gang, og lige efter flyttede familien til den lille by Amiens, hvor Verne blev resten af sit liv.
Det var en artikel i National Geographic, der omtalte Rjukan i Norge som et af verdens underværker, som lokkede Jules Verne til Norge. Notaterne fra rejsen blev 20 år senere til bogen Un billett de loterie, le No 9672, hvor også Bergen omtales. Her følges det tapre søskendepar Joel og Huldra ud i den vilde natur i Telemarken, bogen og er et karakteristisk eksempel på Vernes omstændelige stil:
I et seksbindsværk med oversigter over historiens vigtigste opdagelsesrejser fortæller Verne entusiastisk om, da nordmanden Bjørn Herjulfsson opdagede søvejen til Amerika: De store Rejsers og de store Rejsendes Historie eller Jordens Opdagelseshistorie.
Da den legendariske undervandsbåd Nautilus kom i vanskeligheder i En verdensomsejling under havet, reddede de ufrivillige gæster sig i land i Norge.
Vingt mille lieues sous les mers, 1870 (dansk: En Verdensomsejling under Havet, 1872).
Le tour du Monde en quatre-vingts jours, 1873 (dansk: Jorden Rundt i 80 Dage, 1873).
Paris au 20e siècle, skrevet 1863, udgivet 1994 (dansk: Paris i det 20. århundrede 1995).
"Jules Verne" er navnet på ESA's første automatiserede rum-shuttle (ATV, Automated Transfer Vehicle) der bragte forsyninger til Den Internationale Rumstation.
Den Danske Jules Verne-Portal – Hjemmeside for Det Danske Jules Verne-selskab. Alt om Jules Verne på dansk.
Jules Verne og kilderne – Dansk side med kildekritik og om Vernes fortællerteknik.
Den Danske virtuelle Verne – Pædagogisk, informativ side om Jules Verne på dansk.
En verdensomsejling under havet – Bogen En verdensomsejling under havet på dansk.
The maps from the Voyages Extraordinaires – Kort over alle de eventyrlige rejser.
Zvi Har’El’s Jules Verne Collection  – Omfattende samling af tekster og links om og af Jules Verne.
Jules Verne – Fyldig tysk side om Jules Verne, blandt andet en omfattende filmografi.

Juliane Marie af Braunschweig-Wolfenbüttel-Bevern (4. september 1729 – 10. oktober 1796) var dronning af Danmark og Norge. Hun var datter af hertug Ferdinand Albert 2. af Braunschweig-Wolfenbüttel (1680-1735) og Antoinette Amalie af Braunschweig (1696-1762).
Juliane Marie blev dansk dronning, efter Frederik V's første hustrus død. I begyndelsen var hendes popularitet beskeden, fordi folk mente, at ægteskabet var sket for tidligt efter den populære dronning Louises død. Nogen anerkendelse vandt hun ved at pleje kongen til hans død. Men hun vandt folket i takt med Christian den 7.'s fremskridende sindssyge, hans hustrus utroskab og hendes elskers, Johann Friedrich Struensees diktatur. Hun forstod desuden at holde sig i ro og overlade regeringsstyrelsen til erfarne embedsfolk og koncentrere sig om opdragelsen af den kommende konge. Da kronprinsen overtog regeringsmagten, trak Juliane Marie sig atter tilbage til en stille tilværelse.
Juliane Marie og Frederik 5. fik en søn, arveprins Frederik. Hun opdrog ham, kronprins Christian, og kongens tre døtre af 1. ægteskab.
Hun blev født hertuginde af Braunschweig-Wolfenbüttel og fik en enkel, meget streng opdragelse. Det var sædvanligt i mange af de mindre tyske fyrstelige familier. Som barn synes hun at have stammet.
Den 8. juli 1752 blev hun gift med Frederik 5., der året forinden blev enkemand ved dronning Louises død. Juliane Marie blev stedmoder til kronprins Christian og til prinsesserne Sophie Magdalene, Vilhelmine Caroline og Louise.
Ægteskabet var ikke kommet i stand på de bedste betingelser: kongen ville helst have ægtet en engelsk prinsesse, men der var ingen i en passende alder, og kongens rådgiver og ven Adam Gottlob Moltke henledte da hans opmærksomhed på Juliane Marie. Hendes portræt, der blev skaffet til veje, fandt hans bifald, og da baron F.L. Dehn, medlem af konseillet, blev sendt til Braunswig, hvor han nøje kendte personligheder og forhold, for at skaffe nærmere oplysninger om hende. Da de var heldige, kom ægteskabet snart i stand. Hun blev viet til kongen i 1752 på Frederiksborg Slot og kronedes samme dag. Uagtet at hun så godt ud og var velbegavet, syntes folket ikke om dette ægteskab, der kom så hurtigt efter den almindeligt elskede dronning Louises død. Hun fødte kongen en søn, arveprins Frederik.
Juliane Marie og Frederik 5. fik i 1753 sønnen Frederik. Af hendes dagbogsnotater fremgår det, at hun levede et stille og tilbagetrukket liv beskæftiget med de mange børn.
Det er sigende, at Ove Høegh-Guldberg i 1761 blev kaldt som lærer for arveprins Frederik, fordi dronning Juliane Marie ønskede, at han skulle opdrages på dansk.Kongen var kun nødig - tvunget af sine omgivelsers indtrængende råd - gået ind på dette ægteskab, der ikke bragte dronningen lykke, skønt hun blev moder til en søn, arveprins Frederik. Hun formåede ikke at vinde sin ægtefælles hengivenhed og måtte med dyb smerte se ham vedblive med det vilde liv, der så tidligt lagde ham i graven; men heller ikke folkets hjerte kunne hun nå trods al sin hæderlighed, besindighed og i det hele taktfulde optræden, hvad der vel til dels var en følge af, at hun havde den forgudede dronning Luise til forgænger på tronen. Men især skyldtes det hendes tilbageholdne, kølige, på det forstandsmæssige anlagte karakter, der syntes næsten at have manglet evnen til at vække sympati. Som regerende dronning var hun temmelig overset ved hoffet og prøvede ikke trods sin svoger Frederik 2. af Preussens tilskyndelse på at vinde politisk indflydelse.Da Frederik V blev alvorligt syg, plejede hun ham efter bedste evne. Ikke mindre viste hun takt ved i disse år helt at holde sig borte fra regeringssagerne. Karakteristisk er det, at skønt Frederik 2. af Preussen helst havde set J.H.E. Bernstorff fjernet fra styrelsen i Danmark, så lod Juliane Marie sig ikke udnytte - trods hendes og Frederik den stores gode forbindelse.
I 1766 døde Frederik 5. kun 42 år gammel, hvorefter den kun 17 årige kronprins Christian blev konge. Den unge konge begyndte et liv med udskejelser. Han frekventerede Københavns bordeller, hvor han især var sammen med en prostitueret med øgenavnet "Støvlet-Cathrine", hvis borgerlige navn var Anna Cathrine Benthagen, bosat i Vandkunsten. Kongen kunne få raserianfald og udøvede hærværk. For at dæmme op for problemerne, som havde taget form af sindssyge, valgte hoffet at sende kongen på en udlandsrejse.
Senere samme år (1768) vendte kongen hjem, og i hans følge var en tysk læge ved navn Johann Friedrich Struensee. Struensee blev knyttet til hoffet, da han havde en god virkning på kongens sindssygdom. Den reformivrige Struensee udmanøvrerede efterhånden forskellige embedsmænd som Bernstorff. Ikke alene havde Struensee magten, han havde også vundet den unge dronning Caroline Mathildes hjerte, og da dronningen fødte prinsesse Louise Augusta 7. juli 1771, var det den almindelige mening, at Struensee var barnets fader, uanset at kongen anerkendte faderskabet.
Snart efter at Christian VII havde besteget tronen i 1766, begyndte en tilsidesættelsernes tid for Juliane Marie. Den kærlighed, hun søgte at vise den unge konge, besvarede han med kulde, og endnu værre blev det, da Struensee kom til magten. Caroline Mathilde kunne ikke lide hende, og kongen og hans yndlinger kappedes om at behandle hende hensynsløst. Der var, fortæller Reverdil, aldrig tale om, at kongen eller dronningen om sommeren ville besøge hende, uagtet hendes opholdssted Fredensborg Slot kun lå 2 mile fra Hirschholm Slot, og når man en gang imellem for skams skyld indbød hende til taffel på dette slot, blev hun således overset, at hun måtte ønske sig langt bort. Til drillerierne og tilsidesættelserne kom nu også, som det med rette er blevet bemærket, at hun, når hun så Struensees forhold til Caroline Mathilde, måtte føle harme ved den tanke, at en i virkeligheden illegitim, men efter navnet kongelig yngre slægt kunde opstå, der trådte i vejen for, at hendes egne efterkommere nogen sinde kunne komme på tronen. Man kan tænke sig, med hvilke følelser hun – så at sige ex officio – har holdt den lille Louise Augusta over dåben.Enkedronningens tilværelse var således præget af en sindssyg konges, en utro dronnings og en diktatorisk selvherskers uforskammetheder. Den unge konge gjorde sig en glæde af at afslå selv de ubetydeligste anmodninger fra hendes side, lige som hun og arveprinsen ved enhver lejlighed blev tilsidesatte, men hun fandt sig tålmodig i alt, selv i Struensee’s hensynsløse og plumpe drillerier, og det var først, da man havde gjort det indlysende for hende hvilke følger, Struensee’s forhold til Caroline Mathilde med tiden kunne få for kongehuset, og da man så at sige satte hende kniven på struben, at hun overvandt sin ulyst til at træde frem på scenen. Da sammensværgelsen imod den utro dronning og hendes diktatoriske elsker var ved at danne sig, var hendes ansvarsfølelse stor nok og hendes forbitrelse stærk nok til, at hun var rede til at påtage sig den rolle, de sammensvorne, særlig Guldberg, kaldte hende til. De forstod at gøre gældende for hende, at der var de farligste planer i gærde fra Struensees side, og at staten gik sin undergang i møde, hvis hun ikke trådte til. Juliane Marie havde i den kritiske situation storhed nok til at overvinde den tilbageholdenhed, som hidtil havde præget hendes optræden.Den 17. januar 1772 fandt et kup sted, der medførte, at Struensee og hans ungdomsven Enevold Brandt blev arresteret tillige med dronning Caroline Mathilde. Juliane Marie havde aftenen forinden fået stedsønnen til at underskrive deres arrestordrer. Efterfølgende nedsattes en kommissionsdomstol. Anklagerne lød på krænkelse af den enevældige majestæt. Begge blev dømt skyldige. Struensee og Brandt blev henrettet og den unge dronning Caroline Mathilde forvist til Celle.Nicolai Abildgaard fortæller, at hun havde en kikkert på sit værelse indstillet så hun kunne se Struensees lig på stejlen ude på Øster Fælled.
Med eet slag var enkedronningen blevet midtpunktet i hoffet og statsstyrelsen; hyldet og lovprist fra alle sider stod hun som den ledende personlighed i dansk politik i de følgende 12 år. Historikeren P.F. Suhm skrev: "Saa længe danske og norske Helte ere til, skulle Julianes, Friderichs Ros vedvare, men ej forøges, thi det er umuligt. Verden vil altsaa før blive til intet, end deres Ære forgaa." Hun blev åbenbart beruset ved alt dette, så hun endog fandt behag i, at den sindssyge konge hver 17. januar afskrev og sendte hende et ham forelagt dansk eller fransk brev, hvori han den ene gang efter den anden som den ydmyge søn i en mere eller mindre sødlig stil takkede hende, fordi hun med fare for sit liv havde frelst ham hin dag i året 1772. "Allerkjæreste, søde Mama, var jeg i dette Øjeblik paaklædt, saa løb jeg vist op til dig og kyssede dine søde Hænder tusende Gange", hedder det i et af dem.Den ordning af styrelsen, der fandt sted efter 17. januar 1772, gav hende ikke formelt nogen ny stilling. Hun var og blev kun arveprinsens moder, men på grund af kongens sindssvaghed og hendes betydelige overlegenhed over arveprinsen blev hun afgjort kongefamiliens vigtigste medlem. Skønt det vistnok kun var i den første tid, at hun tiltog sig at overvære statsrådets forhandlinger, fulgte hun dog åbenbart nøje i det mindste en del af de vigtige statssager. Hun førte en livlig brevveksling om statens forhold udad til med sin svoger Frederik den store, der synes at have sat virkelig pris på hende og var galant nok til at behandle hende som om, hun var den enerådende i regeringen.
Sit væsen tro deltog hun kun sjældent direkte i statssagernes afgørelse, og skønt kabinetsregeringssystemet kunne give hende lejlighed nok til at gøre sin vilje gældende, indskrænkede hun sig dog som regel til at øve indflydelse på områder, der havde hendes særlige interesse, som udenrigspolitikken, mens hun mere og mere overlod den øvrige styrelse til sine omgivelser, især Guldberg for de senere års vedkommende. Man kan se dette som udtryk for manglende personlig selvstændighed til at give sine tanker udslag i virksom praksis men snarere har det været erkendelse af de faktiske magtforhold ved hoffet, der bevirkede, at hun fulgte de råd, som hendes omgivelser gav. Ved forholdenes magt kom hun til at stå forrest blandt den kongelige families medlemmer, men styrer og leder i egentlig forstand blev hun ikke. Det er muligt og forståeligt, at hun efter så mange års tilsidesættelse kunne føle glæde ved at lade folk mærke, at det nu var nødvendigt at tage tilbørligt hensyn til hendes ønsker. Beskyldninger mod hende for intriger er ganske uberettigede, den slags stemte ikke med hendes ubestridelige hæderlighed; uden vaklen fulgte hun Guldberg i hans nationale bestræbelser, og hun kunne vise megen takt i omtalen selv af politiske modstandere. Blandt hendes personlige fortjeneste er, hun senere skænkede midlerne til Fødselsstiftelsen i København.Enkedronning Juliane Marie og Høegh-Guldberg indførte et konservativt styre: de reformer, som Struensee havde indført, blev sat ud af kraft. Juliane Marie uddelte mange titler og ordener – muligvis som et middel til at holde sig ved magten.
Hun havde større held med at drive propaganda for sit styre. Hun ville fremstå som landets moder, som en mild og fornuftig moder, der kun ville sit folk det bedste. En del af propagandaen kan ses i Nordmandsdalen ved Fredensborg Slot og ved Jægerspris Slot, hvor en jættestue fra stenalderen af Ove Høegh-Guldberg blev indrettet som et nyklassicistisk monument i national dansk stil og under navnet "Julianehøj" til enkedronningens ære. Monumentets indretning blev overdraget tidens førende billedhugger, Johannes Wiedewelt, som omdannede den oprindelige gravhøj til et stramt geometrisk anlæg for enden af en allé af klippede lindetræer opdelt i terasser beplantede med træer og stokroser. To græstrapper førte op til første afsats, hvor der på en kredsgang blev opstillet syv ens marmorstøtter med navne på "fordums hedenske konger" som Dan, Skjold, Harald Hildetand, Gorm den Gamle, Frode Fredegod, Harald Hårfager (repræsenterende Norge) og Wittekind (en saksisk konge, der havde ledet et oprør mod Karl den Store og som blev regnet blandt den oldenborgske kongeslægts stamfædre). To trapper førte op til højens flade top, hvor der blev opsat et bord og bænke samt senere en norsk runesten. Inde i gravkammeret blev lagt et klinkegulv og etableret en kampestensbænk langs den ene væg. Ved besøg blev tændt en olielampe efter klassisk mønster. Endelig blev der rejst en marmorportal foran indgangen til kammeret, der var blevet skabt ved en udgravning. Her opsattes en tavle med teksten "Julianehøj. Til den bedste moders minde helliges dette ældgamle mindesmærke. Fundet i året 1776 af arveprins Friderich."
Hendes "regeringstid" faldt sammen med den florissante periode i Danmark. Handelen blomstrede, købmænd blev rige og der var fred. I de gode år hentede danske kompagnier store overskud på den asiatiske og vestindiske handel. Denne blomstringstid var i ikke ringe grad styrets fortjeneste: det foretog en oprustning imod krigstruslen fra Sverige, det støttede både industri og handel og måtte træde til, da de gode konjunkturer under den nordamerikanske frihedskrig 1776-1783 afsluttede og bevirkede, at mange handelshuse truede af sammenbrud måtte bede staten om hjælp. Statens hjælp kostede dyrt og bidrog til, at både seddelmængden i omløb og statens låntagning i Kurantbanken voksede til uanede højder.Den kongelige Porcelænsfabrik blev grundlagt i 1775 med Enkedronningen som protektor, 200 år senere er et spisestel opkaldt efter hende.
I 1780 foranledigede Juliane Marie, at de fire overlevende børn af hendes storebroder Anton Ulrik af Braunschweig blev inviteret til Danmark efter frigivelsen fra russisk fangenskab. De var alle født i fangenskab i Rusland, efter at deres broder, Ivan 6. af Rusland, var afsat fra tronen. De fire – Katharina (26. juli 1741 – 21. april 1807), Elisabeth (16. november 1743 – 20. oktober 1782), Peter (30. marts 1745 – 13. januar 1798) og Alexej (10. marts 1746 – 21. oktober 1787) – levede resten af deres liv i Horsens.
Efter at have overladt store dele af statsstyrelsen til erfarne embedsmænd synes hun i stedet at have lagt vægt på med stort ansvar at udføre den også ved en kongelig skrivelse pålagte opgave, der var blevet overdraget hende at have det øverste tilsyn med kronprinsens og hans søsters opdragelse. Skønt valget af general Eickstedt til overhofmester for prinsen ikke var heldigt, må hans opdragelse og undervisning i det hele siges at have været forsvarlig. Derimod led hun ganske skibbrud i sit personlige forhold til kronprinsen. Han har tidlig vidst besked om hvordan, forholdet havde været imellem hende og hans moder, og selv efter dennes død i 1775 kan dette have gjort det vanskeligt for enkedronningen at vinde hans tillid. Dette var ikke blot til stor skade for ham, men blev også uheldigt for hende selv, og det så meget mere som hun havde ondt ved at give afkald på at få noget at sige hos kronprinsen også, når han blev voksen.Da kronprinsen skulle konfirmeres i april 1784 for der efter at indtage en plads i statsrådet, overrakte Juliane Marie ham en række, med hendes egen hånd nedskrevne regeringsregler. Lige så sikkert det er, at hun var ude af stand til at skrive et så godt dansk sprog som det, hvori de er forfattede, og at hun altså har brugt en andens, rimeligvis Guldbergs, hjælp til formuleringerne, lige så lidt er der grund til at tvivle om, at de, hvad tanker og meninger angår, i hovedsagen er hendes eget arbejde. De indeholdt adskilligt forstandigt og velment, men de var tillige karakteristiske, ikke blot ved det ret konservative præg, de havde, men tillige ved den formaning, som de indeholdt til tronarvingen om, at han for fremtiden skulle hjælpe hende og arveprinsen.
Enkedronningen, Høegh-Guldberg og arveprins Frederik forsøgte at knytte den unge kronprins Frederik til sig sandsynligvis i et forsøg på at fastholde magten. Det fremgår af de af hende forfattede regeringsregler, som var bestemte for kronprinsen, at Juliane Marie indså, at magten efter hans konfirmation måtte glide over i hans hænder, men lige så sikkert er det, at hun har ventet også efter den tid at kunne bevare en betydelig indflydelse for sig selv, arveprinsen og Guldberg. Regeringsforandringen af 14. april 1784 blev hende derfor en bitter skuffelse, der et øjeblik fyldte hende med ustyrlig vrede, men hun fandt sig hurtig til rette i de forandrede forhold og prøvede siden aldrig på at genvinde noget af sin tidligere betydning. I det ydre vedblev forholdet mellem hende og kronprinsen at være godt, og resten af hendes dage hengled i et stille privatliv, som det synes uden andre sorger end dem, hendes stadige pengeforlegenhed voldte hende.Hendes loyalitet var ubestridelig. Det var forgæves, at den svenske konge Gustav III af Sverige forsøgte at bringe hende til at få en
revolution imod kronprinsen i stand i 1785; hun var for fornuftig og loyal til dette.Da Christiansborg Slot brændte i 1794 gik hun ud fra, at branden var påsat, og at pøbelen ville storme slottet og dræbe hende. Hun troede fejlagtigt, at det drejede sig om uroligheder som de samtidige i Paris. Den franske revolution var hende en kilde til stor frygt.
Hun var en internationalt respekteret enkedronning og korresponderede blandt andre med Frederik den Store og Katharina den Store.
Hendes død på Fredensborg Slot i efteråret 1796 gik temmelig upåagtet hen.Ved sin død i 1796 blev enkedronning Juliane Marie begravet i Roskilde Domkirke, i en klassicistisk kiste tegnet af Abildgaard.
Ole Feldbæk: "Den lange fred" (i: Olaf Olsen (red.): Gyldendal og Politikens Danmarkshistorie, Bind 9: 1700-1800); København 1990; ISBN 87-89068-11-4
Edvard Holm: "Juliane Marie" (i: Carl Frederik Bricka: Dansk biografisk Lexikon VIII. Bind. Holst - Juul (1894); s. 611-616)
Edvard Holm: "Frederik II af Preussen og Dronning Juliane Marie" (Historisk Tidsskrift, Bind 6. række, 5 (1894); s. 483-518)
Edvard Holm: "Dronning Juliane Marie som hun viser sig i sine Breve til Frederik II af Preussen" (Historisk Tidsskrift, Bind 7. række, 2 (1899); s. 46-75)
C. Paludan-Müller: "Bidrag til den 17. Januars Historie" (Historisk Tidsskrift, Bind 3. række, 6 (1867); s. 496-501)
Knud Erik Svendsen: "Perioden 1700-1818" (i: Knud Erik Svendsen, Svend Aage Hansen, Erling Olsen, Erik Hoffmeyer: Dansk Pengehistorie, I: Dansk Pengehistorie 1700-1914; Danmarks Nationalbank 1968)
C.A. Trier: "Juliane Marie" (i: Salmonsens konversationsleksikon på Projekt Runeberg)
Heiberg, Steffen (2004). Danske dronninger i tusind år, 3. udgave (på dansk), København: Gyldendal. ISBN 8702029464.

For alternative betydninger, se Kakao (flertydig). (Se også artikler, som begynder med Kakao)
Kakao (også kendt som kakaomælk) er en opvarmet drik, som består af chokolade eller kakao, mælk eller vand, og sukker. Kakao indeholder ofte mange kalorier, mættet fedt og sukker og bør derfor ikke drikkes i alt for store mængder, men kan, i moderate mængder, også være godt for helbredet pga. antioxidanterne i kakaopulveret. En undersøgelse har vist, at et glas kakao indeholder mere end 1 gram antioxidanter.Den første chokoladedrik siges at være skabt af mayaerne for omkring 2000 år siden, og kakaoen var en vigtig del af aztekernes kultur 1.400 e. Kr. Drikken blev populær i Europa efter at den kom dertil fra Mexico, der lå i Den Nye Verden og drikken har gennemgået adskillige forandringer siden. Indtil det 19. århundrede blev kakao brugt som medicin til f.eks. mavesygdomme. I dag drikkes kakao over hele verden og findes i forskellige varianter, lige fra den meget tykke cioccolata densa i Italien, til de tyndere varianter i USA og Skandinavien.
Chokolade er lavet af kakao, de tørrede og noget gærede frø er fra kakaotræet (Theobroma cacao), et lille (4–8 m) højt stedsegrønt træ, der oprindelig hører hjemme i Amerikas tropiske områder. Nye, genetiske undersøgelser viser, at plantens mest almindelige genotype havde sin oprindelse i Amazonområdet og senere blev transporteret i hele Mellem- og Sydamerika. En anden tidlig genotype findes også i dagens Venezuela. Det videnskabelige navn, Theobroma, betyder "gudernes mad". Frugten er æggeformet, 15–30 cm lang og 8–10 cm (3–4 in) bred, skifter under modningen farve fra gul til orange og vejer omkring 500 g, når den er moden.
Chokoladerester fundet i krukker fra ruinen Puerto Escondido i Honduras fra. ca. 1100 f. Kr. er det tidligste fund af kakaobrug til dato.En mayagrav fra ruinen Rio Azul i Guatemala havde kar med mayaernes skrift for kakao på med rester fra en kakaodrik. Mayaerne anerkendes for at have skabt den første moderne chokoladedrik for over 2.000 år siden, selv om drikken gennemgik mange forandringer i Europa.For at gøre den kolde kakao varm, grynede mayaerne kakaofrøene til en pasta og blandede den med vand, majsmel, chilipeber og andre ingredienser. Så hældte de drikken frem og tilbage fra en kop til en krukke, indtil en tyk skum udviklede sig. Alle mayaklasser kunne drikke kakao, selv om de rige drak deres kakao fra dekorerede krukker.I 1400-tallet fik aztekerne stor kontrol over en stor del af Mesoamerika og indførte kakaoen i deres kultur. De forbandt kakao med Xochiquetzal, gudinden over frugtbarhed, og ofrede ofte kakaodrikke. Aztekernes udgave af drikken var bitter, skummende og krydret og blev kaldt cacahuaatl ' , der stort set blev lavet på samme måde som mayaerne gjorde det. Den blev ofte tilsat vanilje, chilifrugt og nøddefrugter og man mente, at drikken kunne bekæmpe træthed, som sikkert skyldtes indholdet af theobromin, en humørsforstærker. Da kakao ikke voksede i det tørre, centrale mexicanske højland og skulle importeres, blev kakao en luksusvare i hele aztekerriget, og kakaobønner blev ofte brugt som penge.Europæernes første kontakt til kakaoen var, da Montezuma (dengang tlatoani af Tenochtitlan) introducerede Hernán Cortés, en spansk conquistador, for xocolatl i det 16. århundrede. Spanierne kaldte det "chocolatl", og man mente det var en drik, som bestod af chokolade tilsat vanilje og andre ingredienser, og som skulle sereveres kold. Montezumas hof drak omkring 2000 kopper xocolatl hver dag, og Montezuma drak selv 50 kopper.Fordi sukker fandtes i Amerika, mente man xocolatl skulle være en speciel drik. Drikken smagte krydret og bitter, i forhold til den nuværende kakao. Der var konflikt om, hvem der var de første, som tilberedte xocolatl kold. Dog beskrev Jose de Acosta, en spansk missionær, som boede i Peru og senere Mexico i slutningen af det 16. århundrede, xocolatl som:
Man kan ikke være bekendt at have skum eller fråde om munden, og at det skal give en ubehagelig smag. Det er indtil videre en drik, der værdsættes af indianerne, og som de giver fine mænd, der rejser rundt i deres land. Spanierne, både mænd og kvinder, som har tilpasset sig landet, er meget grådige efter denne kakao. De siger, at de sorterer den; nogle varme, nogle kolde og nogle tempererede og putter meget af den "chili" deri, som de laver pasta udaf, og som er god mod maven og bekæmper snue. 
Efter at have besejret Montezumas krigere og gjort krav på aztekernes værdier, vendte Cortés tilbage til Spanien i 1528 og bragte kakaobønner og kakaodrikken med sig. På den tid fandtes kun mayaernes bitre kakao. Sød, varm chokolade blev senere udviklet.
Efter sin introduktion i Europa, blev drikken med tiden populær. Karl 5. indførte senere drikken, og det som dengang kun var kendt som "kakao", blev en moderne drik hos den spanske overklasse. Desuden blev kakao givet som en medgift, når medlemmer af den spanske kongefamilie giftede sig med andre europæiske aristokrater. På den tid var kakao meget dyr i Europa, da den kun voksede i Sydamerika.Den første historiske last kakao til Europa af kommercielle grunde var under en lastning fra Veracruz til Sevilla i 1585. Den blev stadig serveret som en drik, men europæerne tilsatte sukker for at fjerne bitterheden og fjernede chilifrugterne, som de erstattede med vanilje, kanel og andre krydderier. Den søde kakao var nu blevet udviklet og gjorde kakao til en luksusvare blandt de europæiske adelige i det 17. århundrede. Selv om den første chokoladeforretning åbnede i 1657, var kakaoen stadig meget dyr.I slutningen af 1600-tallet, besøgte Hans Sloane, Royal College of Physicians' formand, Jamaica. Der smagte han chokoladen og betragtede den som "væmmelig", men fandt den mere velsmagende, når den blev blandet med mælk. Da han vendte tilbage til England, bragte han opskriften med sig og introducerede Europa for kakaomælk.I 1828 udviklede Coenraad Johannes van Houten den første kakaopulvermaskine i Holland. Samlebåndet adskilte det fedtede kakaosmør fra kakaofrøene og gav et renere og mindre fedtet chokoladepulver. Denne pulver – som minder meget om nudagens kakaopulver – var nemmere at røre sammen med mælk og vand og førte til en ny opdagelse; fast chokolade. Ved at bruge kakaopulver og de små mængder af kakaosmør, var det muligt at lave chokoladebarer.Siden da har firmaer produceret kakaopulver-mærker, så man blot nu skal tilsætte mælk for at lave kakao. Det verdenskendte mærke Nesquik startede i 1948.
Navnet "kakao" kommer fra mayaordet kakaw. Udtrykkene "varm chokolade" og "kakao" blandes ofte sammen, men der er en forskel på dem. "Kakao" er lavet af pulver, hvor meget kakaosmørret er blevet fjernet fra kakaobønnerne. "Varm chokolade" på den anden side er lavet direkte fra chokoladebarer, som allerede indeholder kakao, sukker og kakaosmør. Den store forskel på de to er kakaosmøret, som giver den varme kakao et betydeligt lavere fedtindhold, mens den stadig beholder alle sine væsentlige helbredsstyrkende dele fra chokoladen.Varm chokolade kan laves med mørk, halvsød eller bittersød chokolade, der er hugget i mindre stykker og blandet med mælk og sukker. Amerikansk varm kakao består ofte af mælkepulver eller mejeriprodukter, så det kan laves uden mælk.I Storbritannien er "varm chokolade" en sød chokoladedrik, som laves af varm mælk eller vand, og chokoladepulver, sukker el mælkepulver. "Kakao" refererer ofte til en lignende drik, som bare laves af varm mælk og kakaopulver, og som så sødes til med sukker.
I dag drikkes varm chokolade over hele verden. På trods af denne spredte populartitet, er der to hovedtyper-blandt andet med flere varianter-af drikken. Blandt andre små forskelle, er den største forskel mellem de to, at en af dem har en tykkere konsistens end den anden.
I USA er drikken mest populær i sin nuværende form, som laves af varm vand eller mælk fra en pakke, der indeholder kakaopulver, sukker og tør mælk. Et verdenskendt produkt heraf er Nesquick. Dette er den tynde af de to varianter. Den er meget sød og dækkes ofte med skumfiduser, flødeskum eller et stykke chokolade. Varm chokolade blev første gang bragt til USA i starten af 1600-tallet af hollænderne, men den første gang kolonisterne begyndte at sælge varm chokolade var omkring 1755. I de amerikanske traditioner forbindes varm chokolade med koldt vejr og vinter i USA, og drikkes sjældent ved måltider.
I Mexico er varm chokolade stadig en populær drik. I mexicansk tradtion består den varme chokolade af halvsød chokolade, kanel, sukker og vanilje. Denne slags varme chokolade sælges i tabletter, som kan opløses i varm mælk eller flødeskum, og så blendes det til en cremet skum. Den mexicanske varme chokolade serveres sammen flere slags varianter bagværk kendt som pan dulce og med churros. Her er mærket Ibarra kendt i landet, mens også uden for landets grænser.
I Europa er varm chokolade generelt meget tyk, da den laves direkte fra chokoladen. Dog findes der i Storbritannien varm chokolade i en tyndere variant, og her er fair trade-kakaomærket Cocodirect kendt. Europa var det første område, hvor varm chokolade blev populær, og her findes en masse varianter af drikken. Blandt de tykke former af varm chokolade, som serveres i Europa, er den italienske cioccolata densa. De tyske varianter er også kendt for at være meget tykke og tunge. Varm chokolade og churros er den traditionelle arbejdsmands morgenmad i Spanien. Denne type varm chokolade kan være ekstremt tyk og har ofte konsistensen af varm chokolade-budding. Endnu flere varianter findes. I nogle af Belgiens og andre europæiske cafeer bestilles der ved en warme chocolade eller chocolat chaud en kop med hvid flødeskum og en lille skål med søde chokoladechips, som kan opløses i mælken. I England er nogle pulverdrikke ligeså tykke som helt rene chokoladevarianter. Dog findes der i Skandinavien, ligesom Nordamerika, også tynde udgaver. Heraf er kendte kakaomærker O'boy og Cocio.
Mens varm chokolade generelt drikkes for hyggens skyld, er der også gavn ved at drikke varm chokolade. Undersøgelser har vist, at varm chokolade indeholder store mængder af antioxidanter, som styrker ens helbred. Kakaobønnen hjælper fordøjelsessystemet. Fra det 16. til 19. århundrede blev varm chokolade benyttet som medicin og drik. Udforskeren Francisco Hernández skrev, at chokoladedrikke hjalp mod feber- og leversygdomme. En anden udforsker, Santiago de Valverde Turices, mente, at varm chokolade var hjælpsom i bekæmpelsen af brystkassesygdomme, men kunne i mindre mængder hjælpe mod mavesmerter. Da varm chokolade blev introduceret i Frankrig i det 17. århundrede, blev den brugt for "at bekæmpe vrede og dårligt humør", som sikkert skyldtes chokoladens phenylethylamin-indhold. I dag drikkes varm chokolade for hyggens skyld snarere end som medicin.
På anden side har varm chokolade visse negative effekter. Varm chokolade indeholder store mængder kalorier, mættet fedt og sukker. Koffein, der er i kakaoen, og som findes i varm chokolade, kan have negative effekter på helbredet.
Efterforskning har vist, at indtagelsen af varm chokolade kan gavne helbredet. En undersøgelse fortaget af Cornell University viste, at varm chokolade indeholder flere antioxidanter end vin og te og reducerer dermed risikoen for hjerteanfald. I en enkelt kop kakao, fandt efterforskerne 611 milligram gallussyre-ækvivalenter og 564 milligram epicatechin-ækvivalenter, sammenlignet med 340 milligram gallussyre-ækvivalenter og 163 milligram epicatechin-ækvivalenter i rødvin, og 165 milligram gallussyre-ækvivalenter og 47 milligram epicatechin-ækvivalenter grøn te. Chang Yong Lee, professor og efterforsker hos Cornell, som foretog undersøgelsen, sagde at en større mængde antioxidanter udslippes, når drikken opvarmes.Flavonoiderne, som findes i kakao, der bruges til varm chokolade, har også en positiv effekt på helbredet. En undersøgelse foretaget af National Institutes of Health grants and Mars viste, at blodcirkulationen forbedredes meget, efter at der blev drukket en flavan-3-ol-rig kakaodrik. I den undersøgelse drak 27 personer i alderen 18-72 år en kakaodrik, som indeholdt 900 milligram flavan-3-ol, hver dag, hvilket endte med forbedrelse af blodcirkulationen og entodelcellerne, som linjerer blodkarrene.Ved senere undersøgelser fandt dr. Norman K. Hollenberg, professor i medicin på Brigham and Women's Hospital and Harvard Medical School, ud af, at flavnoider også kan hjælpe karrene med at udvide sig og hjælpe med at få blodpladerne til klynge sig sammen på blodkarsvæggene. Flavonoider i varm chokolade er godt for helbredet, da de for det meste beskytter blodkarsvæggene mod skade. Flavan-3-ol menes også at kunne reducere opbygningen af blodplader og kan balancere flere sammensætninger kaldet eicosanoid, som kan gavne blodkredsløbet.
Der er adskillige negative effekter ved at drikke varm chokolade. Helbredsrisikoernes typer og voldsomhed varierer efter de forskellige slags drikke. Varm chokolades negative effekter skyldes mest det høje fedt- og sukkerindhold i nogle af drikkene.
På grund af højt kalorie-, mættet fedt og sukkerindhold, er overvægt og tandproblemer helbredsproblemer ved at drikke varm chokolade. Hovedkilden af mættet fedt i varm chokolade kommer fra kakaosmøret, der findes i varianter lavet af chokolade snarere end kakaopulver. Varm chokolade lavet af mælk indeholder også betydelige mængder fedt og sukker. Forarbejdet kakaopulver indeholder sukker, selv om kakaosmøret er fjernet under forarbejdningen.Koffein, som findes i kakao, skaber også helbredsproblemer. Varm chokolade har i forhold til kaffe små mængder koffein. En typisk 226,4-grams kop varm chokolade indeholder ni milligram koffein, mens en 226,4-grams kop kaffe kan indeholde op til 133 milligram, afhængig af mærket. Koffein er ikke et større helbredsproblem, der er forbundet med varm chokolade.
Morton, Frderic and Marcia (1986). Chocolate, An Illustrated History, Crown Publishers, INC. ISBN 0-517-55765-7

Kaliumklorid er en kemisk forbindelse, der er sammensat af kalium og klor, og stoffet er dermed et metalhalid. I sin rene form er det lugtfrit og har en hvid eller gennemsigtig glans med krystalstruktur, der nemt bliver delt i alle tre retninger. Kaliumklorid har en kubisk rumcentreret krystalstruktur. Fra historisk tid har man også kendt stoffet som "muriate af potaske", og dette navn bliver af og til også brugt særligt i forbindelse med brugen som gødning. Potaske varierer i farve fra lyserød til rød afhængig af hvor det er blev udvundet og forarbejdningsmetoden, der er blevet anvendt. Hvid potaske, der af og til bliver omtalt som opløselig potaske, bliver normalt brugt til flydende gødning. KCl bliver brugt til medicin, har forskellige videnskabelige anvendelser og til konservering af madvarer. Det findes naturligt i mineralet sylvit og i kombination med natriumklorid som sylvinit.
I kemi og fysik er kaliumklorid ofte brugt som standard, f.eks. som standardopløsning til kalibrering af udstyr til at måle elektrisk ledeevne af ioniske opløsninger, fordi nøjagtig KCl-opløsning giver gode reproducerbare og repeterbare målbare egenskaber.
Kaliumklorid kan reagere som en kilde til kloridionen. Som med mange andre opløselige ioniske klorider udfældes uopløselige kloridssalte, når det kommer i en opløsning med en passende metalion:
KCl(aq) + AgNO3(aq) → AgCl(s) + KNO3(aq)Selvom kalium er mere elektropositiv end natrium, kan KCl blive reduceret til metallet ved reaktion med metallisk natrium ved 850°C fordi kaliummen bliver fjernet ved destillation (se Le Chateliers princip):
KCl(l) + Na(l) ⇌ NaCl(l) + K(g)Dette er den primære metode til at producere metallisk kalium. Elektrolyse (brugt til natrium) kan ikke bruges, da kalium har en høj opløselighed i smeltet KCl.Som andre stoffer, der indholder kalium, giver KCl i pulverform en lilla farve ved flammeprøve.
Kaliumklorid har en krystallinsk struktur som mange andre salte, og har en kubisk rumcentreret krystalstruktur. Stoffets gitterkonstant er omkring 6,3 Å. Andre egenskaber er:
Skadestærskel (Newman & Novak): 4 GW/cm2 eller 2 J/cm2 (0,5 eller 1 ns pulsrate); 4,2 J/cm2 (1,7 ns pulsrate Kovalev & Faizullov)
Kaliumklorid findes naturligt som sylvit, carnallit og potaske, og det kan udvindes fra disse mineraler. Det kan også udvindes fra saltvand og kan fremstilles ved krystallisering fra opløsning, flotationsprocesser eller elektrostatisk separation fra egnede mineraler. Det er biprodukt ved fremstilling af salpetersyre fra kaliumnitrat og saltsyre.
Kaliumklorid er et billigt tilgængelig og bliver sjældent fremstillet bevidst i laboratoriet. Det kan fremstilles på to måder, der er af læringsmæssig men ikke praktisk værdi:
KOH + HCl   →   KCl  +  H2ODenne omdannelse  er en syre-base neutralisation. Den resulterer i at saltet kan blive oprenset ved rekrystallisering. En anden metode lader kalium blive afbrændt under tilstedeværelse af klorgas, hvilket er en meget eksoterm reaktion:
Størstedelen af den kaliumklorid, der bliver produceret, bliver anvendt til fremstilling af gødning, da mange planter bliver begrænset i deres vækst af mængde af kalium. Det bliver også brugt som råstof til fabrikation af kaliumhydroxid og kaliummetal. Ligeledes bruges det i medicin, dødelig indsprøjtninger, videnskabelige anvendelser, konservering af madvarer og som natriumfri erstatning til bordsalt (natriumklorid).
Det bliver nogle gange brugt i vand til udvinding af råolie og naturgas, og ligeledes som et alternativ til blødgøring af vand i husholdninger. KCl er nyttigt som en kilde til betastråling til kalibrering af udstyr til strålemåling, fordi naturligt kalium indeholder 0,0118% af 40K-isotopen. Et kilo KCl giver en stråling på 16350 becquerel der består af 89,28% beta- 10,72% gammastråling med 1,46083 MeV. Kaliumklorid bliver brugt i visse afisningsprodukter som designet til at være sundere for husdyr og planter, skønt disse er dårligere til smeltning end calciumklorid (lavest brugbar temperatur
−11 °C for KCl mod −32 °C for CaCl. Det bruges også i forskellige typer flaskevand, samt i større mængder til boringsformål af fossile brændstoffer.
Kaliumklorid blev tidligere brugt til som brandhæmmende middel i bærbare og mobile ildslukkere. Kendt som Super-K tørkemikalie var det mere effektivt end natriumbicarbonat-baserede tørkemikalier og kompatibelt med brandslukningsskum. Stoffet blev udfaset til fordel for kaliumbicarbonat (Purple-K) i slutningen af 1960'erne, som var langt mindre korrosivt og mere effektivt. Det  er klassificeret til B- og C-brande.
Samme med natriumklorid og lithiumklorid bliver kaliumklorid brugt som flux til gassvejsning af aluminium.
Kaliumklorid er en optisk krystal med transmissionsområde fra 210 nm til 20 µm. Det er et billigt, men hygroskopisk stof]. Dette begrænser dets anvendelse til beskyttede systemer eller brug i korte perioder som f.eks. til prototyper. Når det bliver udsat for atmosfærisk luft vil stoffets optik "rådne". KCl-komponenter blev tidligere brugt til infrarød optik, men er blevet fuldstændigt udskiftet med hårdere krystaller som zinkselenid.
Kaliumklorid har også været brugt til at lave varmeposer, som bruger en eksoterm kemisk reaktion, men disse bliver ikke brugt længere, da der findes billigere og mere effektive alternativer som oxidation af metaller (engangsprodukter) eller krystallisation af natriumacetat (til brug flere gange).
Kalium er vital i menneskekroppen og oral kaliumklorid er den almindelige måde at genopfylde lagre på, selvom det også ka give i fortyndinger intravenøst. Det kan blive brugt som salterstatning i mad, men som følge af dets smage, bitre usalte aroma, bliver det normalt blandet med normalt bordsalt (natriumklorid) for at forbedre smagen. Tilsætning af 1 ppm thaumatin reducerer den bitre smag betydeligt. Klager over bitterhed, eller en kemisk eller metallisk smag er også bliver rapporteret, når kaliumklorid har været brugt i mad.Medicinsk bliver stoffet brugt til behandling af hypokalemi og forbundet med egenskaber som en elektrolytgenopretter. Varemærker inkluderer K-Dur, Klor-Con, Micro-K, Slow-K, Sando-K og Kaon Cl. Bivirkninger inkluderer ubehag i fordøjelsessystemet med bl.a. kvalme, opkast, diarre og blødning. Overdoser giver hyperkalemi, som kan give parestesi, hjerteflimmer og arytmi. Receptpligtig kaliumcitrat (kalium findes naturligt i frugter og grøntsager) kan ordineres som et alternativ til kaliumklorid. Slow-K blev udviklet i 1950'erne, og designet til at blive injiceret i blodet med forskellige intervaller. Det blev brugt først gang af soldater i det britiske militær til at blancere deres kost mens de tjente i Korea.Visse hjerteoperationer kan ikke blive udført mens hjertet slår. Til disse operationer bypass'er man hjertet med en hjerte-lungemaskine og injicerer kaliumklorid direkte i hjertemusklen for at stoppe hjerteslagene.
Den dødelige effekt forårsaget af overdoser af kaliumklorid har ledt til stoffets brug til dødelig indsprøjtning, som det tredje af tre forskellige stoffer, der kombineres til proceduren. Derudover bruges KCl (omend sjælendt) til intrakardiale injiceringer i fostre ved provokeret aborter i andet- og tredje trimester. Jack Kevorkian's thanatronmaskine injicerede dødelige doser af kaliumklorid i patienter, der fik hjerter til at stoppe med at slå, efter at natriumthiopental blev injicerede kunne man opnå koma.
Oralt er kaliumklorid dødeligt ved LD50 på omkring 2,5 g/kg (hvilket betyder at den dødelige dose for 50% af personer, som vejer 75 kg er omkring 190 g. Dette er dog ikke særlig meget lavere end den dødelige mængde for oralt indtaget natriumklorid, der ligger på  3,75 g/kg for LD50. Kaliumklorid er derfor harmløst i ernæringsmæssige sammenhænge, og kan endda være godt for helbredet. Intravenøst ligger den dødelige dosis på lige over 30 mg/kg. De fleste bekymringer er dens alvorlige virkninger på hjertemusklen: høje doser kan forårsage hjertestop og hurtig død, og bruges således som det tredje og sidste stof der benyttes til dødelig indsprøjtning som tidligere beskrevet.

Kampene langs Matanikau i september og oktober 1942 var to separate men sammenhængende kampe blandt en række træfninger mellem amerikanske og japanske styrker omkring Matanikaufloden på Guadalcanal, som fandt sted under slaget om Guadalcanal. Kampene, hvoraf den første fandt sted mellem den 23. og 27. september 1942 og den anden mellem 6. og 9. oktober 1942, var to af de største og mest betydningsfulde langs floden.
Området ved Matanikaufloden på Guadalcanal omfattede også halvøen Point Cruz, landsbyen Kokumbona og en række bakker og kløfter, som strakte sig ind i landet fra kysten. Japanske styrker brugte området til at omgruppere sig efter angreb på amerikanske styrker, så de igen kunne gennemføre angreb på de amerikanske stillinger ved flyvepladsen Henderson Field, og som ligger ved Lunga Point på Guadalcanal. Japanerne brugte også området som base i forsvaret imod allierede angreb på japanske soldater og forsyningslejre mellem Point Cruz og Kap Esperance på det vestlige Guadalcanal. Sidst brugte japanerne også området som udkigspunkt, hvorfra man kunne se og rapportere om allieret aktivitet omkring Henderson Field.
I den første træfning angreb elementer af tre marinebataljoner under kommando af generalmajor Alexander Vandegrift japanske troppekoncentrationer på flere punkter ved Matanikaufloden. Marinekorpsets angreb havde til formål at fjerne omstrejfende japanske soldater, som var ved at trække sig tilbage til Matanikau efter det nylige slaget ved Edson's Ridge, at afbryde japanske forsøg på at bruge området ved Matanikau som base for angreb mod marinekorpsets stillinger ved Lunga og at nedkæmpe japanske styrker i området. Japanerne, som var under kommando af generalmajor Kiyotake Kawaguchi, slog marinesoldaternes angreb tilbage. Under kampen blev tre kompagnier marinesoldater omringet af japanske styrker. De havde lidt store tab og undslap knapt med hjælp fra en af flådens destroyere og landgangsfartøjer fra kystvagten.
Under den anden kamp to uger senere, lykkedes det en større styrke af marinesoldater at krydse Matanikaufloden og angribe japanske styrker under kommando af de nyligt ankomne generaler Masao Maruyama og Yumio Nasu. De tilføjede et japansk infanteriregiment store tab, og angrebet tvang japanerne til at trække sig tilbage fra deres stilinger øst for Matanikau samt hindrede japanske forberedelser til deres planlagte store offensiv mod de amerikanske stillinger ved Lunga, der blev til slaget om Henderson Field.
Den 7. august 1942 gik Vestallierede styrker i land på Guadalcanal, Tulagi og Floridaøerne i Salomonøerne. Landsætningerne havde til formål at forhindre japanerne i at bruge dem til baser, der kunne true forsyningsruterne mellem USA og Australien og sikre sig øerne som udgangspunkt for et felttog, der havde til formål at indtage eller neutralisere den store japanske base i Rabaul og samtidig støtte de allieredes felttog på Ny Guines. Landsætningerne blev starten på det seks måneder lange slag om Guadalcanal. Japanerne blev overrasket af landsætningerne, og om aftenen den 8. august havde de allierede styrker erobret Tulagi og nærliggende småøer samt en flyveplads, som var under opbygning ved Lunga Point på Guadalcanal – og som senere fik navnet Henderson Field af de allierede.
Som reaktion på de allieredes landgang på Guadalcanal gav den japanske overkommando 17. armé, der var på størrelse med et armékorps og havde hovedkvarter i Rabaul under generalløjtnant Harukichi Hyakutake, opgaven med at generobre Guadalcanal fra de allierede styrker. Den 17. armé var på dette tidspunkt stærkt involveret i det japanske felttog på Ny Guinea og havde kun nogle få enheder, som kunne sendes til de sydlige Salomonøer. Blandt disse enheder var 35. infanteribrigade under generalmajor Kiyotake Kawaguchi på Palau, 4. (Aoba) infanteriregiment i Filippinerne og 28. infanteriregiment om bord på transportskibe ved Guam. De forskellige enheder begyndte straks at bevæge sig mod Guadalcanal, men da Ichikis regiment var nærmest, ankom det først. Den første gruppe af Ichikis enhed bestod af omkring 917 soldater og blev landsat fra destroyere ved Taivu Point, øst for Lungastillingen den 19. august. De angreb de amerikanske stillinger den 21. august og blev omtrent udslettet under slaget ved Tenaru.
Mellem den 29. august og den 7. september landsatte japanske destroyere (kaldet "Tokyo Express" af de allierede styrker) og en konvoj af langsomme pramme 6.000 mand fra Kawaguchis brigade, herunder resten af Ichikis regiment (kaldet Kumabataljonen) og en stor del af Aobaregimentet, på Guadalcanal. General Kawaguchi og 5.000 af tropperne gik i land 32 km øst for Lungastillingen ved Taivu Point. De øvrige 1.000 tropper under kommando af oberst  Akinosuka Oka gik i land vest for Lungastillingen ved Kokumbona. I denne periode fortsatte Vandegrift med at lede indsatsen med at styrke og forbedre forsvaret af Lungastillingen. Mellem den 21. august og 3. september flyttede han tre marinebataljoner – herunder den 1. raiderbataljon under oberstløjtnant Merritt A. Edson fra Tulagi og Gavutu til Guadalcanal.
Kawaguchis midterste styrke på 3.000 mand begyndte deres angreb mod en højderyg syd for Henderson Field den 12. september i det, der senere fik navnet slaget ved Edson's Ridge. Efter talrige frontalangreb blev Kawaguchis angreb slået tilbage med svære tab for japanerne, som trak sig tilbage til junglen den 14. september. Okas angreb i vest og Kumabataljonens i øst blev også slået tilbage af de amerikanske marinesoldater i løbet af de samme to dage. Kawaguchis enheder fik ordre til at trække sig tilbage mod vest til Matanikaudalen og slutte sig til Okas enhed på vestsiden af Lungastillingen. De fleste af Kawaguchis mænd var nået frem til Matanikau den 20. september.Mens japanerne omgrupperede sig vest for Matanikau, koncentrerede de amerikanske styrker sig om at udfylde og forstærke deres stillinger ved Lunga. Den 18. september ankom en allieret konvoj med 4.157 mand fra 3. provisoriske marinebrigade (7. marineregiment) til Guadalcanal. Disse forstærkninger gjorde det fra den 19. september muligt for Vandegrift at etablere en ubrudt linje af forsvarsstillinger hele vejen rundt om Lunga.Japanerne begyndte straks at forberede deres næste forsøg på at generobre Henderson Field. 3. bataljon af 4. (Aoba) infanteriregiment var gået i land i Kamimbobugten på den vestlige del af Guadalcanal den 11. september. Det var for sent, til at de kunne deltage i Kawaguchis angreb på Lungastillingen. Under angrebet havde bataljonen sluttet sig til Okas styrker ved Matanikau. Senere Tokyo Expresser, som begyndte den 15. september, bragte fødevarer og ammunition foruden 280 mand fra 1. bataljon af Aobaregimentet til Kamimbo på Guadalcanal.Generalløjtnant i marinekorpset, Vandegrift, og hans stab var klar over, at Kawaguchis tropper havde trukket sig tilbage til området vest for Matanikau og at talrige grupper af omstrejfende japanere var spredt ud over området mellem Lungastillingen og Matanikaufloden. Marinesoldater havde tidligere gennemført to raids – den 19. og 29. august – og havde her dræbt nogle af de japanske soldater i området, men det var ikke lykkedes at fjerne muligheden for at bruge det som et samlingspunkt og en forsvarsstilling for de japanske styrker, som truede den vestlige del af marinekorpsets stillinger. Vandegrift besluttede derfor at gennemføre en ny række af operationer med små enheder omkring Matanikaudalen. Formålet med disse operationer var at fjerne de spredte grupper af japanske tropper øst for Matanikau og at sørge for, at den japanske hovedstyrke ikke fik ro til at konsolidere deres stillinger så tæt på marinekorpsets stillinger ved Lunga Point. Den første operation blev tildelt 1. bataljon af 7. marineregiment under oberstløjtnant Chesty Puller, og operationen startede den 23. september. Operationen fik artilleristøtte fra 11. marineregiment.
Marinekorpsets plan gik ud på, at Pullers bataljon skulle marchere vestpå fra Lungastillingen, kravle op på Mount Austen, krydse Matanikau-floden og derpå rekognoscere området mellem Matanikau og landsbyen Kokumbona. Samtidig skulle 1. raiderbataljon, som nu var under kommando af oberstløjtnant Samuel B. Griffith, krydse Matanikau ved udmundingen og udforske området mellem floden, Kokumbona og længere vest på mod Tassafaronga. Marinekorpset mente, at der var omkring 400 japanere i området.Antallet af japanske tropper i Matanikaudalen var rent faktisk langt højere end marinekorpset ventede. Da han troede, at de allierede kunne finde på at gennemføre en stor amfibielandgang ved Matanikaufloden, tildelte Kawaguchi Okas 124. infanteriregiment, der var på omkring 1.900 mand, opgaven med at forsvare Matanikau. Oka placerede sin "Maizuru"-bataljon omkring basen på Mount Austen og langs Matanikau bredder. Resten af Okas lå vest for Matanikau, men var placeret således, at den hurtigt kunne reagere på et allieret angreb i området. Sammen med andre japanske tropper ved Kokumbona var den samlede japanske styrke omkring Matanikau på 4.000 mand.
De 930 mand i Pullers bataljon marcherede vestpå fra Lungastillingen tidligt om morgenen den 23. september. Senere på morgenen fordrev Pullers tropper to japanske patruljer, som rekognoscerede stillingerne ved Lunga. Pullers bataljon slog herefter lejr for natten og forberedte sig på at klatre op af Mount Austen næste dag.Kl. 17 den 24. september, mens Pullers folk var på vej op ad den nordøstlige skråning af Mount Austen, overraskede og dræbte de en lejr med 16 japanske soldater. Larmen fra denne kamp alarmerede adskillige kompagnier fra Okas Maizurubataljon, som opholdt sig i nærheden. Maizurutropperne angreb hurtigt Pullers marinesoldater, som gik i dækning og skød tilbage. Efter ordre fra Oka trak japanerne sig langsomt ud af kampen, mens de trak sig tilbage mod Matanikaufloden, og kampen var ovre, da natten faldt på. Marinesoldaterne talte 30 døde japanere, mens de selv havde lidt 13 døde og 25 sårede. Puller kaldte hovedkvarteret op over radioen og bad om hjælp til at få evakueret de sårede. Vandegrift svarede, at han ville sende 2. bataljon af 5. marineregiment som forstærkning den følgende dag.
2. bataljon af 5. marineregiment under oberstløjtnant David McDougal mødtes med Pullers enhed tidligt den 25. september. Puller sendte sine sårede tilbage til Lungastillingen sammen med tre kompagnier af sin bataljon og fortsatte missionen med sit resterende C-kompagni, hovedkvarterstaben og 2. bataljon af 5. marineregiment. De slog lejr for natten mellem Mount Austen og Matanikaufloden.Om morgenen den 26. september nåede Puller og McDougals tropper Matanikaufloden og forsøgte at krydse over en bro, som japanerne tidligere havde bygget, og som blev kaldt "one-log bridge". På grund af modstand fra omkring 100 japanske forsvarere omkring broen fortsatte marinesoldaterne i stedet nordpå langs den østlige bred af Matanikau til sandbanken ved kysten, hvor floden havde sin udmunding. Okas tropper slog et forsøg på at krydse floden på dette sted tilbage foruden et andet forsøg på at krydse one-log bridge senere på eftermiddagen. I mellemtiden havde Griffiths raiderbataljon sluttet sig til Puller og McDougals tropper ved mundingen af Matanikau sammen med Merritt A. Edson, chefen for 5. marineregiment.
Edson medbragte en "hastigt udtænkt" angrebsplan, som primært var lavet af oberstløjtnant Merrill B. Twining, som tilhørte Vandegrifts divisionsstab. Den gik ud på, at Griffiths Raidere og Pullers C-kompagni skulle krydse one-log bridge og derpå ramme de japanske styrker ved flodmundingen i flanken sydfra. Samtidig skulle McDougals bataljon angribe hen over sandbanken. Hvis angrebet lykkedes, skulle resten af Pullers bataljon gå i land fra både vest for Point Cruz for at overraske japanerne bagfra. Fly fra Henderson Field – foruden 75 mm og 105 mm marineartilleri – skulle give støtte til operationen. Offensiven skulle starte den følgende dag, den 27. september.Marinesoldaternes angreb om morgenen den 27. september kom ikke særlig langt. Griffiths Raidere kunne ikke komme over one-log bridge, men led flere tab, herunder major Kenneth D. Bailey, som blev dræbt, og Griffith blev såret. Et forsøg på at omgå japanernes flanke længere op ad floden slog også fejl. Japanerne, der havde forstærket deres enheder ved mundingen af Matanikau i løbet af natten med flere kompagnier fra 124. infanteriregiment, afviste angrebene fra  McDougals mænd.På grund af forvanskede meddelelser fra Griffith på grund af et japansk luftangreb mod Henderson Field, der ødelagde marineinfanteriets kommunikationsnet, troede Vandegrift og Edson, at det var lykkedes for raiderne at krydse Matanikau. Pullers bataljon fik derfor ordre til at indlede den planlagte landsætning vest for Point Cruz. Tre kompagnier fra Pullers bataljon, under major Otho Rogers gik i land fra ni landgangsfartøjer lige vest for Point Cruz kl. 13.00. Rogers' marinesoldater trængte ind i landet og besatte en højderyg, kaldet Hill 84, omkring 500 meter fra landgangsstedet. Oka kunne se, hvor alvorlig denne landgang var, og beordrede sine tropper til at trænge ind på Rogers marinesoldater både fra øst og vest.
Kort efter de havde besat højderyggen, kom Rogers' mænd under kraftig beskydning fra to retninger fra Okas styrker. Major Rogers blev ramt af en mortergranat og blev dræbt øjeblikkeligt. Kaptajn Charles Kelley, som havde kommandoen over et af kompagnierne, overtog kommandoen og organiserede marinesoldaterne i en forsvarsring på højderyggen, så de kunne kæmpe imod. Marinesoldaterne på Hill 84 havde mistet kontakten med hovedkvarteret via radio og kunne således ikke bede om hjælp. Marinesoldaterne improviserede ved at lægge hvide undertrøjer ud på højdedraget, så de dannede ordet "H-E-L-P" (hjælp). Et fly fra Henderson Field, som støttede operationen, opdagede undertrøjerne og videresendte meddelelsen til Edson over radioen.Edson modtog en meddelelse fra raiderbataljonen, som fortalte om deres mislykkede forsøg på at krydse Matanikau. Til dem, der stod omkring ham, sagde Edson: "Jeg tror, vi hellere må kalde dem tilbage. Det lader ikke til, at de kan krydse floden". Puller svarede vredt: "Du skal ikke kaste disse mænd bort!", åbenbart som henvisning til de af hans folk, som var fanget på vestsiden af Matanikau, og stormede af sted mod stranden, hvor han ved hjælp af sin personlige signalmand fik fat i destroyeren Monssen, som støttede operationen. Da han var kommet om bord på Monssen ledte Puller og destroyeren 10 landgangsfartøjer til Point Cruz og fik etableret forbindelse til Kelly på højderygggen ved hjælp af signalflag.På dette tidspunkt var Okas tropper gået i stilling, så de fuldstændig afskar marinesoldaterne på Hill 84 fra kysten. 
Koordineret af Puller begyndte Monssen derfor at sprænge en korridor mellem højderyggen og stranden. Efter omkring 30 minutters beskydning var vejen klaret til at marinesoldaterne kunne undslippe til stranden. Selv om de led nogle tab fra deres egen artilleribeskydning, klarede de fleste marinesoldater at komme ned til stranden ved Point Cruz inden kl. 16.30. Okas tropper beskød kraftigt marinesoldaterne på stranden i et forsøg på at forhindre dem i at blive evakueret, og kystvagtbesætningerne på landgangsfartøjerne reagerede ved selv at yde kraftig beskydning for at dække marinesoldaternes tilbagetrækning. Soldaterne kom om bord trods beskydning, og det lykkedes dem at vende tilbage til Lungastillingen, hvilket afsluttede kampen. Signalmand af 1. klasse i kystvagten, Douglas Albert Munro, som havde kommandoen over denne gruppe af Higgins-både, blev dræbt, mens han leverede dækningsild fra sit landgangsfartøj for marinesoldaterne, mens de forlod stranden, og han modtog posthumt Medal of Honor for sin indsats i kampen. Indtil dato er han den eneste fra kystvagten, der har opnået denne udmærkelse.
Resultaterne af kampen var opmuntrende for japanerne, som stadig forsøgte at komme sig oven på deres nederlag på Edson's Ridge to uger tidligere. Okas tropper talte ligene af 32 amerikanske marinesoldater omkring Hill 84, og de erobrede 15 rifler og adskillige maskingeværer, som marinesoldaterne havde efterladt. Generalmejor Akisaburo Futami, der var stabschef for 17. armé, skrev i sin dagbog, at denne kamp var "de første gode nyheder fra Guadalcanal."Kampen, der blev beskrevet som "et pinligt nederlag" for marinekorpset, førte til en kamp om, hvem der havde skylden: Puller lagde skylden på Griffith og Edson; Griffith lagde skylden på Edson; og Twining lagde skylden på Puller og Edson. Oberst Gerald Thomas – Vandegrifts operationsofficer – lagde skylden på Twining. Marinesoldaterne lærte imidlertid af deres erfaringer, og nederlaget var det eneste i den størrelse, som marinekorpset led under slaget om Guadalcanal.
Japanerne fortsatte med at fremføre styrker til Guadalcanal som forberedelse til deres planlagte storoffensiv i slutningen af oktober. Mellem den 1. og den 5. oktober overførte Tokyo Expressen tropper fra 2. division, heriblandt dens kommandant, generalløjtnant Masao Maruyama. Disse tropper bestod af enheder fra 4., 16. og 29. infanteriregiment. I et forsøg på at udnytte den fordel, der var opnået i kampene i september ved Matanikau, supplerede Maruyama de tre bataljoner fra 4. infanteriregiment med yderligere støtteenheder under generalmajor Yumio Nasu langs den vestlige bred af Matanikau syd for Point Cruz med tre kompagnier fra 4. infanteri placeret på den østlige bred af floden. Okas udmattede tropper blev trukket tilbage fra området lige ved Matanikau. De japanske enheder øst for floden skulle hjælpe til med at forberede stillinger, hvorfra tungt artilleri kunne skyde ind i stillingen ved Lunga Point.Da de amerikanske marinesoldater var klar over den japanske aktivitet omkring Matanikau, forberedte de en ny offensiv i området med det mål at trænge de japanske styrker vestpå og væk fra Matanikaudalen. Belært af erfaringerne fra kampene i september lagde marinekorpset denne gang en omhyggeligt forberedt og koordineret slagplan, som involverede fem bataljoner: to fra 5. marineregiment, to fra 7. marineregiment og en fra 2. marineregiment foruden spejdere og snigskytter (kaldet Whalinggruppen efter dens chef, oberst William J. Whaling). Bataljonerne fra 5. marineregiment skulle angribe over mundingen af Matanikau, mens de tre andre bataljoner skulle krydse Matanikau inde i land ved "one-log bridge", dreje nordpå og forsøge at fange de japanske styrker mellem sig og kysten. Denne gang ville marinedivisionens hovedkvarter beholde kontrollen over hele operationen og sørgede for støtte til operationen fra artilleri og fly.
Om morgenen den 7. oktober angreb de to bataljoner fra 5 marineregiment vestpå fra Lungastillingen mod Matanikau. Med direkte ildstøtte fra 75 mm kanoner monteret på halvbæltekøretøjer samt yderligere tropper fra 1. raiderbataljon tvang marinesoldaterne 200 soldater fra det japanske 3. kompagni af 1. bataljon af 4. infanteriregiment ind i en lille lomme på østsiden af Matanikau omkring 350 meter fra flodens udmunding. Det japanske 2. kompagni forsøgte at komme deres kammerater til undsætning, men kunne ikke krydse Matanikau og led tab på grund af artilleribeskydningen. I mellemtiden nåede de to bataljoner fra 7. marineregiment og Whalinggruppen stillinger øst for one-log bridge uden at møde modstand og slog lejr for natten.
Uvidende om marinesoldaternes offensiv sendte general Nasu 9. kompagni af 4. infanteriregiments 3. bataljon over  Matanikau om aftenen den 7. oktober. Den japanske regimentschef hørte om den amerikanske operation omkring kl. 3 om natten den 8. oktober og beordrede straks sin 1. og 2. bataljon til at komme nærmere til floden for at kunne imødegå de amerikanske fremstød.Regnvejr den 8. oktober forsinkede 7. marineregiment og Whalinggruppen, da de forsøgte at krydse Matanikau. Hen mod aften nåede 3. bataljon af 2. marineregiment den første højderyg vest for Matanikau omkring 1,5 km vest for Point Cruz. Over for deres stilling på østsiden af floden trængte H-kompaniet fra 2. bataljon af 7. marineregiment ind i en udsat stilling mellem det 9. japanske kompagni på østsiden og resten af den 3. japanske bataljon på vestsiden og blev tvunget til at trække sig tilbage. Som følge heraf stoppede marinesoldaterne deres angreb denne dag og forberedte sig på at kunne genoptage det den følgende dag. Uvidende om at marinesoldaterne truede deres stillinger på den vestlige bred af Matanikau, beordrede de japanske ledere – inklusiv Maruyama og Nasu – deres enheder til at blive, hvor de var.I løbet af natten forsøgte de omkring 150 overlevende fra det 3. japanske kompagni at bryde ud af deres lomme og krydse sandbanken ved mundingen af Matanikau. Soldaterne fra 3. kompagni løb to delinger fra 1. raiderbataljon, som ikke forventede et angreb fra den retning, over ende, og den efterfølgende nærkamp kostede 12 marinesoldater og 59 japanere livet. Det lykkedes de resterende overlevende fra 3. kompagni at krydse floden og nå frem til egne linjer. Ifølge Frank J. Guidone, som deltog i kampen: "Kampen var timer i helvede. Der var råben, skrig fra de sårede og døende, riffelild og maskingevær med sporlyskugler, der flænsede natten – (en) kombination af tåge, røg og naturligt mørke. I sandhed en dødens arena."
Om morgenen den 9. oktober genoptog de amerikanske marinesoldater deres offensiv vest for Matanikau. Whalinggruppen og 2. bataljon af 7. marineregiment under kommando af oberstløjtnant Herman H. Hanneken nåede frem til kysten omkring Point Cruz og fangede et stort antal japanske tropper mellem sig og Matanikaufloden, hvor japanerne led store tab under artilleribeskydning og flybombardement. Længere mod vest indeslutede Pullers 1. bataljon af 7. marineregiment den 2. bataljon af det japanske 4. infanteriregiment i en skovklædt kløft. Efter at have tilkaldt en massiv artilleribeskydning af kløften tilføjede han beskydning fra sin bataljons morterer for at skabe, hvad Puller kaldte, "en maskine til udryddelse". De omringede japanere forsøgte flere gange at undslippe ved at klatre op af den modsatte side af kløften, blot for at blive dræbt i stort tal af massiv riffel- og maskingeværbeskydning. Efter at have fået efterretninger, om at japanerne planlagde et stort overraskelsesangreb et andet sted på Guadalcanal, beordrede Vandegrift alle marineenheder vest for Matanikau til at trække sig tilbage til den østlige bred, hvilket var gennemført, da man nåede til aften den 9. oktober.
Marinekorpsets offensiv tilføjede det japanske 4. infanteriregiment svære tab, idet omkring 700 japanere blev dræbt. Under denne operation blev 65 marinesoldater dræbt.Samme nat som den amerikanske operation ved Matanikau sluttede, gik generalløjtnant Harukichi Hyakutake – chefen for den 17. japanske armé – i land på Guadalcanal for personligt at lede de japanske styrker i deres storoffensiv, der var planlagt til senere i oktober. Hyakutake blev straks orienteret om tabet af de japanske stillinger på den østlige bred af Matanikau og nedkæmpelse af en af 4. regiments bataljoner. Hyakutake videresendte nyhederne direkte til hærens generalstab i Tokyo, hvor generalløjtnant Moritake Tanabe fra operationsdivisionen noterede i sin dagbog, at tabet af stillingen ved Matanikau var et "meget dårligt varsel" for den planlagte oktoberoffensiv.Japanerne konstaterede, at genetablering af deres styrker på østbredden af Matanikau ville blive for bekostelige målt i forhold til det antal tropper, det ville kræve at gennemføre det. Derfor udtænkte japanerne en angrebsplan til deres planlagte offensiv, som sendte mange af deres tropper ud på en lang og udmattende rejse for at angribe Lungastillingen inde fra landet. Marchen, som begyndte den 16. oktober, udmattede de japanske tropper i en sådan grad, at det senere blev anset for en af hovedårsagerne til det afgørende japanske nederlag i det efterfølgende slag om Henderson Field fra den 23. til den 26. oktober 1942. At det var mislykkedes for japanerne at erobre og fastholde en stærk stilling ved Matanikau, viste sig således at have varige strategiske konsekvenser i slaget om Guadalcanal, og bidrog i betydelig grad til den endelige allierede sejr i slaget.
Alexander, Joseph H. (2000). Edson's Raiders: The 1st Marine Raider Battalion in World War II. Naval Institute Press. ISBN 1-55750-020-7. 
Frank, Richard (1990). Guadalcanal: The Definitive Account of the Landmark Battle. New York: Random House. ISBN 0-394-58875-4. 
Griffith, Samuel B. (1963). The Battle for Guadalcanal. Champaign, Illinois, USA: University of Illinois Press. ISBN 0-252-06891-2. 
Jersey, Stanley Coleman (2008). Hell's Islands:  The Untold Story of Guadalcanal. College Station, Texas: Texas A&M University Press. ISBN 1-58544-616-5. 
Morison, Samuel Eliot (1958). The Struggle for Guadalcanal, August 1942 – February 1943, vol. 5 of History of United States Naval Operations in World War II. Boston: Little, Brown and Company. ISBN 0-316-58305-7. 
Peatross, Oscar F.; John P. McCarthy and John Clayborne (editors) (1995). Bless 'em All: The Raider Marines of World War II. Review. ISBN 0-9652325-0-6. 
Rottman, Gordon L.; Dr. Duncan Anderson (consultant editor) (2005). Japanese Army in World War II: The South Pacific and New Guinea, 1942–43. Oxford and New York: Osprey. ISBN 1-84176-870-7. 
Smith, Michael T. (2000). Bloody Ridge: The Battle That Saved Guadalcanal. New York: Pocket. ISBN 0-7434-6321-8. 
Hersey, John (2002 (Paperback edition)). Into the Valley: Marines at Guadalcanal. Bison Books. ISBN 0-8032-7328-2. 
Smith, George W. (2003). The Do-or-Die Men: The 1st Marine Raider Battalion at Guadalcanal. Pocket. ISBN 0-7434-7005-2. 
Twining, Merrill B. (1996). No Bended Knee: The Battle for Guadalcanal. Novato, CA, USA: Presidio Press. ISBN 0-89141-826-1. 
Anderson, Charles R. (1993). GUADALCANAL. The U.S. Army Campaigns of World War II. United States Army Center of Military History. Hentet 2006-07-09. 
Cagney, James (2005). "The Battle for Guadalcanal" (javascript). HistoryAnimated.com. Hentet 2006-05-17. - Interactive animation of the battle
Chen, C. Peter (2004–2006). "Guadalcanal Campaign". World War II Database. Hentet 2006-05-17. 
Flahavin, Peter (2004). Guadalcanal Battle Sites, 1942–2004. Hentet 2006-08-02. - Web site with many pictures of Guadalcanal battle sites from 1942 and how they look now.
Hoffman, Jon T. (1995). "Matanikau" (brochure). FROM MAKIN TO BOUGAINVILLE: Marine Raiders in the Pacific War (Marine Corps Historical Center). Hentet 2006-12-28. 
Hough, Frank O.; Ludwig, Verle E., and Shaw, Henry I., Jr.. "Pearl Harbor to Guadalcanal". History of U.S. Marine Corps Operations in World War II. Hentet 2006-05-16. 
Miller, John Jr. (1995) [1949]. GUADALCANAL: THE FIRST OFFENSIVE. United States Army Center of Military History. CMH Pub 5-3. Hentet 2006-07-04. 
Shaw, Henry I. (1992). "First Offensive: The Marine Campaign For Guadalcanal". Marines in World War II Commemorative Series. Hentet 2006-07-25. 
Zimmerman, John L. (1949). "The Guadalcanal Campaign". Marines in World War II Historical Monograph. Hentet 2006-07-04. GA-ikon.