
Den gode, den onde og den grusomme er en italiensk spaghettiwestern fra 1966 af instruktøren Sergio Leone med Clint Eastwood, Lee Van Cleef og Eli Wallach i titelrollerne. Filmens manuskript er udarbejdet af Luciano Vincenzoni og Leone, og screenplay er skrevet af Age & Scarpelli, Vincenzoni og Leone. Fotografen Tonino Delli Colli var ansvarlig for filmens fejende widescreen billeder, og Ennio Morricone komponerede den berømte ledsagemusik. Det er den tredje film i Dollar-trilogien efter En nævefuld dollars (1964) og Hævn for dollars (1965). Handlingen samler sig om tre revolvermænd, som kappes om at finde en formue bestående af guld fra Konføderationen i et kaos af skuddueller, hængninger, borgerkrigsslag og fangelejre.Filmen havde premiere den 15. december 1966 i Italien og i Danmark den 8. april 1968. I USA havde den premiere den 23. december 1967 og indtjente $6,1 mio., men blev kritiseret for sin afbildning af vold.  Leone forklarede, at "drabene i mine film er overdrevne, fordi jeg ønskede at lave en ironisk satire over de sædvanlige westerns ... Vesten blev skabt af voldelige, ukomplicerede mænd, og det er deres styrke og enkelhed, som jeg forsøger at genskabe i mine film."  Leones indsats for at give den slidte western genre nyt liv anerkendes i brede kredse: Den gode, den onde og den grusomme er blevet beskrevet som den bedste europæiske western, og Quentin Tarantino har betegnet den som "den bedst instruerede film nogensinde."
I en øde spøgelsesby skyder banditten Tuco sig fri, da tre dusørjægere prøver at overfalde ham. Et andet sted afhører Angel Eyes en tidligere soldat om en forsvundet mand, der hedder Bill Carson, og et gemmested for Konføderationens guld, og skyder ham, da forhøret er ovre. I mellemtiden fører Tucos rejse over ørkenen ham til en gruppe dusørjægere, som gør klar til at tage ham til fange, da de bliver stoppet af Blondie (Manden uden navn), en mystisk enlig revolvermand, som udfordrer jægerne til duel, som han vinder med lynets hast. Efter først at have været begejstret, bliver Tuco rasende, da Blondie personligt afleverer ham til myndighederne og indkasserer dusøren. Senere, lige før Tuco skal hænges, bliver han befriet af Blondie, der skyder det reb over, han skal hænges ved. Senere deler de to dusøren, og det afsløres, at det er en lukrative fidus, de har aftalt indbyrdes. De to gentager processen i en anden by, inden Blondie, som er træt af Tucos stadige beklagelser, efterlader ham i ørkenen. Det lykkes Tuco at komme til en by, hvor han får fat i en revolver, og derefter opsporer han Blondie på et hotel. Mens Tuco forbereder en hængning af Blondie, rammer en kanonkugle hotellet og ødelægger rummet, hvilket giver Blondie lejlighed til at undslippe. 
Efter en nådesløs jagt fanger Tuco Blondie og fører ham ud i ørkenen. Da Blondie kollapser af tørst, forbereder Tuco sig igen på at dræbe ham, men afbrydes i sit forehavende, da et løbsk spand heste viser sig i horisonten. Inde i vognen opdager Tuco en døende Bill Carson, som fortæller, at der er begravet guld fra Konføderationen i en grav på kirkegården i Sad Hill; men han besvimer, inden han når at fortælle, i hvilken grav guldet befinder sig. Da Tuco kommer tilbage med vand, opdager han, at Carson er død, og at Blondie ligger ved siden af vognen. Mens han er ved at besvime, fortæller Blondie, at han kender navnet på graven, men ikke på kirkegården. Tuco indser derfor, at de må genoptage deres partnerskab. Udklædt som sydstatssoldater begiver de sig gennem ørkenen i brændende sol, og Tuco må slæbe den afkræftede Blondie med til en katolsk missionsstation. Her bliver han plejet af præsten, indtil han er i stand til at fortsætte eftersøgningen efter skatten. De bærer igen sydstatsuniformer, men støder uheldigvis på en styrke Unionssoldater, bliver taget til fange og sendt i en fangelejr. 
I lejren holder korporal Wallace navneopråb, og Tuco svarer, da der bliver spurgt efter Bill Carson, hvilket fanger Angel Eyes' opmærksomhed. Han er sergent i Unionshæren og udstationeret i fangelejren. Angel Eyes lader Wallace torturere Tuco, indtil han fortæller, at man skal lede på Sad Hill kirkegården, men indrømmer, at det kun er Blondie, som kender navnet på gravstenen. Angel Eyes tilbyder Blondie et lige partnerskab, og Blondie indvilliger og rider af sted med Angel Eyes og hans flok, mens Tuco bliver sendt med tog for at blive henrettet. Han undslipper dog, da han dræber fangevogteren under påskud af at skulle forrette sin nødtørft. Blondie, Angel Eyes og dennes kompagni stopper i en krigsmærket by for at hvile sig. Et andet sted i byen vandrer Tuco gennem ødelæggelserne uden at opdage dusørjægeren (Al Mulock), som opsporer og angriber Tuco, mens denne sidder i et badekar. Trods overraskelsen skyder Tuco dusørjægeren med en pistol, han har skjult bag sæbeskummet. Blondie går ud for at undersøge skuddene og finder Tuco og fortæller ham om kompagniskabet med Angel Eyes. De to genoptager deres gamle partnerskab og lister gennem den ødelagte by, hvor de dræber Angel Eyes' ledsagere, men må indse, at Angel Eyes selv er undsluppet.
Tuco og Blondie finder Sad Hill kirkegården, men opdager at et stort slag er under udvikling mellem store styrker fra Unionen og Konføderationen, der kun er adskilt af en smal bro. Ivrige efter at slippe af med hærene sprænger Blondie og Tuco broen i luften. I forbifarten deler de to information – Tuco fortæller, at det er Sad Hill kirkegården graven ligger på, og Blondie fortæller, at de skal lede efter Arch Stantons grav. 
Næste morgen er de to hære draget videre. Tuco efterlader Blondie med det formål selv at finde guldet og snubler tilfældigt over, hvad der viser sig at være en enorm, vidtstrakt kirkegård. Han søger desperat blandt de mange improviserede gravsten. Til sidst opdager han Arch Stantons grav. Da han giver sig til at grave, dukker Blondie op og tilbyder ham en skovl. Et øjeblik senere bliver de to overrasket af Angel Eyes, som truer dem med en revolver. Blondie sparker støvet væk fra Stantons grav, som viser sig kun at indeholde et skelet. Han fortæller de andre, at han er den eneste, som kender det rigtige navn, skriver det på en sten, som han placerer midt på kirkegården og siger til de to andre, at "to hundrede tusinde dollars er mange penge. Vi bliver nødt til at tjene dem."
De tre stirrer intenst på hinanden og vurderer alliance- og faremuligheder, mens de danser rundt om hinanden i en berømt fem-minutters scene. Pludselig trækker de samtidig deres revolvere. Blondie skyder Angel Eyes og lader ham rulle ned i en åben grav, mens Tuco opdager, at Blondie havde tømt hans revolver for ammunition aftenen før. Blondie giver Tuco besked på at grave i den grav, som er markeret "Ukendt" ved siden af Arch Stantons. Tuco graver og jubler over at finde poser af guld i den, men bliver chokeret da han drejer sig mod Blondie og ser et reb med en løkke. Blondie tvinger Tuco til at stille sig op på en gravsten, lægger løkken om hans hals og binder hans hænder, inden han rider væk med sin andel af guldet. Da Tuco råber om nåde, dukker Blondies silhouet op i horisonten, og han sigter sin riffel mod Tuco. Da Tuco skriger i vrede, skyder Blondie (med en reference til deres fidus i filmens start) rebet over, så Tuco falder ned med ansigtet i sit guld. Blondie smiler, mens den rasende Tuco skriger mod ham, vender hesten og rider bort.
Clint Eastwood som Blondie: Den gode, en stilfærdig, selvsikker dusørjæger, som kappes med Tuco og Angel Eyes om at finde det nedgravede guld midt mellem de krigende sider i den amerikanske borgerkrig. Blondie og Tuco har et ambivalent forhold. Tuco kender navnet på den kirkegård, hvor guldet ligger begravet, mens Blondie kender navnet på den grav, hvor det er begravet, hvilket tvinger dem til at arbejde sammen om at finde skatten. På trods af denne grådige søgen er Blondies medlidenhed med en døende soldat i det kaotiske blodbad tydelig. "Jeg har aldrig set så mange mænds liv gå så nyttesløst til spilde," klager han.
Tv-serien Rawhide, som Eastwood havde medvirket i, var stoppet i 1965, og på det tidspunkt var ingen af Clint Eastwoods italienske film blevet udsendt i USA. Da Leone tilbød ham en rolle i sin næste film, var det det eneste tilbud han havde om at medvirke i en stor film, men han måtte alligevel overbevises om, at han skulle medvirke, hvilket Leone og hans kone gjorde ved at rejse til Californien for at forhandle. To dage senere accepterede han at være med mod en betaling på $ 250.000 og 10% af overskuddet fra Nordamerika, en handel som Leone ikke var glad for.Lee Van Cleef som Angel Eyes: Den onde, en skånselsløs, ufølsom psykopatisk lejesoldat ved navn "Angel Eyes" (Sentenza i den italienske version), som dræber enhver, der står ham i vejen. Da Blondie og Tuco bliver taget til fange, mens de er klædt ud som konføderationssoldater, er Angel Eyes den sergent fra Unionshæren, som udspørger dem og lader Tuco tortere, hvorved han til sidst erfarer navnet på kirkegården, hvor guldet er begravet, men ikke navnet på gravstenen. Angel Eyes danner et kortvarigt partnerskab med Blondie, men Tuco og Blondie vender sig mod Angel Eyes da de får chancen.
Oprindeligt ønskede Leone, at det skulle være Charles Bronson, som spillede Angel Eyes, men denne havde allerede sagt ja til at spille i Det beskidte dusin. Leone overvejede i stedet at genoptage samarbejdet med Lee Van Cleef: "Jeg sagde til mig selv, at Van Cleef tidligere havde spillet en romantisk figur i Hævn for dollars. Tanken om at få ham til at spille en rolle, som var helt modsat, begyndte at tiltale mig."
Eli Wallach som Tuco: Den grusomme, Tuco Benedicto Pacifico Juan Maria Ramirez, en komisk,  fjoget, hurtigt talende bandit, som er eftersøgt af myndighederne. Tuco opdager navnet på kirkegården hvor guldet ligger begravet, men han ved ikke i hvilken grav – det gør kun Blondie. Omstændighederne tvinger Tuco til at blive en modvillig partner med Blondie.
Instruktøren overvejede oprindelig Gian Maria Volonté til rollen som Tuco, men følte at rollen krævede en, som havde et "naturligt komisk talent". Til sidst valgte Leone skuespilleren Eli Wallach baseret på hans rolle i Vi vandt vesten (1962), især hans præstation i jernbanescenen.   I Los Angeles mødte Leone Wallach, som var skeptisk over for igen at spille denne type rolle, men efter at Leone havde vist ham indledningen fra filmen Hævn for dollars, sagde Wallach: "Hvornår skal jeg komme?"  De to mænd kom utrolig godt ud af det med hinanden. De havde den samme bizarre form for humor. Leone lod Wallach lave mange ændringer til sin figur i form af påklædning og karakteristiske bevægelser. Både Eastwood og Van Cleef forstod, at personen Tuco lå tæt på Leones hjerte, og instruktøren og Wallach blev gode venner. Van Cleef sagde: "Tuco er den eneste af de tre, som publikum kommer til at kende. Vi møder hans bror og finder ud af, hvor han stammer fra, og hvorfor han blev en bandit. Men Clints figur og min forbliver mysterier."
Aldo Giuffrè som Unionskaptajn: En beruset kaptajn i Unionshæren, som gør sig til ven med Tuco og Blondie. Han føler, at den blodige belejring, som hans tropper deltager i, er et formålsløst spild og drømmer om at ødelægge broen – et ønske som Tuco og Blondie opfylder. Dødeligt såret i slaget ved Branstone Bridge dør han lige efter at have hørt, at broen er ødelagt.
Mario Brega som korporal Wallace: En bølle af en fangevogter, som arbejder for Angel Eyes og torturerer Tuco for at få ham til at afsløre, hvor skatten er gemt. Angel Eyes overdrager Tuco til Wallace, så han kan aflevere Tuco og få udbetalt den dusør, der er udsat på ham, men Tuco dræber i stedet Wallace ved at skubbe ham ud af et kørende tog.
Brega var en slagter, som blev skuespiller, og den store, tunge mand var et fast indslag i Leones film og spaghettiwesterns i almindelighed.
Antonio Casale som Jackson: Den døende Bill Carson, også kendt som Jackson. Han fortæller hemmeligheden om guldets placering til Tuco, men fortæller ham kun navnet på kirkegården, hvor det findes, og fortæller kun Blondie navnet på det gravsted hvor det ligger, hvorefter han dør.
Luigi Pistilli som Fader Pablo Ramirez: Tucos bror, en katolsk munk. Han foragter Tuco for hans valg af tilværelse som bandit, men elsker ham alligevel også.
Pistilli var en veteran fra mange spaghettiwesterns, som regel i en rolle som skurk (som i Hævn for dollars).
Antonio Casas som Stevens: Farmeren som har en aftale med Baker og Bill Carson. Han og en af hans to sønner bliver hurtigt dræbt af Angel Eyes, efter at han har afsløret Jacksons nye identitet og historien om guldet, og efter at have betalt Angel Eyes for at dræbe den mand, som hyrede ham til at dræbe Stevens.
Casas var en velkendt spansk fodboldspiller, som blev skuespiller og medvirkede i over 170 tv-shows og film i sin karriere.
Rada Rassimov som Maria: En prostitueret, som bliver slået af Angel Eyes. Hun har et forhold til Carson.
Al Mulock som enarmet dusørjæger: Efter at være blevet såret af Tuco i filmens start mister han sin højre arm. Han søger hævn, blot for at blive dræbt af Tuco, hvilket fører frem til replikken: "Når du skal skyde, så skyd! Lad være med at snakke."
Mulock var en candisk skuespiller som senere optrådte i Vestens hårde halse som en af de tre revolvermænd i filmens indledning. Han begik selvmord, mens denne senere film blev optaget.
Sergio Mendizábal som blond dusørjæger. En af de tre dusørjægere, som bliver dræbt af Blondie under et forsøg på at arrestere Tuco.
Antonio Molino Rojo som kaptajn Harper: Den gode kaptajn i Unionens fangelejr, hvis ben langsomt ødelægges af koldbrand. Harper advarer Angel Eyes mod at være uærlig, mens han har kommandoen, men Angel Eyes foragter ham og ignorerer bevidst hans ordrer.
Rojo spillede i reglen en følgesvend i Leones film og andre spaghettiwestern, men her spillede han en mere sympatisk person.
Benito Stefanelli som medlem af Angel Eyes bande: Følgesvend. Dræbt af Blondie.
Leones faste stuntkoordinator, som ofte havde mindre roller i hans spaghettiwesterns.
Sambrell var en spansk skuespiller, hvis små roller i spaghettiwesterns gjorde ham noget berømt i sit hjemland.
Lorenzo Robledo som medlem af Angel Eyes bande: Følgesvend. Sendt af sted for at skygge Blondie, da denne forlader Angel Eyes' gemmested. Efter at Tuco har dræbt dusørjægeren, opdager Blondie ham og skyder ham i maven.
Enzo Petito som købmand: Den troskyldige forretningsindehaver, som bliver røvet af Tuco.
Livio Lorenzon som Baker: Konføderationssoldat, som er involveret i guldkuppet med Stevens og Carson. Han sender Angel Eyes af sted for at dræbe Stevens og trække information ud af ham. Baker selv bliver dræbt af Angel Eyes, som blev betalt af Stevens før sin død for at dræbe Baker.
En italiensk stjerne fra eventyrfilmene med handling fra antikken, der var populære i 1950'erne og de tidlige 1960'ere. Hun havde arbejdet med Leone i flere af hans film som assisterende instruktør.
Efter successen med Hævn for dollars gik de ansvarlige ved United Artists til filmens drejebogsforfatter Luciano Vincenzoni for at få en kontrakt på rettighederne til filmen og den følgende. Han, producenten Alberto Grimaldi og Sergio Leone havde ingen planer, men med deres velsignelse udviklede han en ide om "en film om tre bøller, som leder efter en skat under den amerikanske borgerkrig". Studiet indvilgede, men ønskede at få et overslag over, hvad sådan en film ville komme til at koste. Samtidig forsøgte Grimaldi at indgå en aftale for sig selv, men Vincenzonis var mere lukrativ. De to mænd indgik en aftale med UA om et budget på en million dollars, hvor studiet betalte $ 500.000 forlods og 50% af billetindtægterne udenfor Italien. Det samlede budget blev på $ 1,3 millioner. 
Leone byggede videre på drejebogsforfatterens oprindelige koncept med at "vise det absurde i krig ... borgerkrigen, som personerne møder, er i min referenceramme, ubrugelig og dum: Den har ikke en god sag". Leone var interesseret i historie, og han sagde: "Jeg havde læst et sted, at 120.000 døde i Sydstaternes lejre, såsom Andersonville, og jeg var ikke klar over, at der var tilsvarende lejre i Nordstaterne. Man hører altid om tabernes skammelige opførsel, aldrig om vindernes."  Betterville-lejren, hvor Blondie og Tuco holdes fanget, var baseret på stålgraveringer fra Andersonville. Mange af filmens billeder var påvirket af arkivbilleder taget af Mathew Brady under borgerkrigen.
Mens Leone udviklede Vincenzonis ide til et manuskript, foreslog drejebogsforfatteren, at komedieforfatterne Agenore Incrucci og Furio Scarpelli skulle arbejde sammen med Leone og Sergio Donati. Leone udtalte: "Jeg kunne ikke bruge noget som helst af det, de havde skrevet. Det var den største fejltagelse i mit liv."  Donati var enig og sagde: "Der var så godt som intet af deres arbejde i det endelige manuskript. De skrev kun til den første del, blot en linje."  Vincenzoni hævder, at han skrev drejebogen på 11 dage, men han forlod snart projektet, efter at hans forhold til Leone var blevet anstrengt.  De tre hovedfigurer indeholder alle selvbiografiske træk fra Leone. I et interview sagde han: "Sentenza har ingen ånd, han er en professionel i den mest banale form af udtrykket. Som en robot. Sådan er det ikke med de andre. I den metodiske og omhyggelige side af min karakter ligner jeg nærmest Blondie, men min dybeste sympati ligger ved Tuco... Han kan være rørende i al sin følsomhed og al sin sårede menneskelighed."Filmens arbejdstitel var De to fantastiske vagabonder, men den blev ændret lige inden filmoptagelserne begyndte, da Vincenzoni foreslog The Good, The Bad & The Ugly hvilket Leone syntes var alle tiders. Den italienske titel, Il Buono, il brutto, il cattivo, kan oversættes til Den gode, den grimme, den onde.
Den spanske regering godkendte filmproduktionen og stillede den spanske hær til rådighed som teknisk assistance. Filmholdet inkluderede 1.500 personer fra den lokale milits som statister. 
Eastwood huskede tilbage: "Hvis du lavede en historie om spaniere og Spanien, ville de granske dig og dit manuskript ned i mindste detalje, men når du lavede en film, som skal forestille at foregå i det sydvestlige Amerika eller Mexico, var de fuldstændig ligeglade med, hvad din historie gik ud på."Wallach blev omtrent forgiftet under filmatiseringen, da han ved et uheld drak en flaske syre, som en filmtekniker havde stillet ved siden af hans sodavandsflaske. Wallach omtalte dette i sin selvbiografi og klagede over, at mens Leone var en fremragende instruktør, var han meget afslappet med hensyn til sine skuespilleres sikkerhed under farlige optagelser.  Wallach var i alvorlig fare i en anden scene, hvor han skulle hænges, efter at en pistol var blevet affyret, og en hest under ham skulle løbe væk. Mens rebet omkring Wallachs hals blev skåret over, blev hesten lidt for bange. Den løb næsten 1½ km med Wallach, der havde hænderne bundet på ryggen.  Tredje gang Wallachs liv var i fare var i scenen, hvor han og Mario Brega springer ud af et kørende tog. Springet forløb uden problemer, men hans liv kom i fare da hans person forsøger at bryde kæden, som binder ham til den nu døde følgesvend. Tuco placerer liget på jernbanesporet og lader toget køre over kæden for at bryde den. Wallach og formentlig resten af filmholdet var ikke opmærksom på de tunge jerntrin, som stak 30 cm ud fra hver af vognene. Hvis Wallach havde rejst sig på et forkert tidspunkt kunne et af trinene have halshugget ham.Broen i filmen blev genopbygget to gange af sapører fra den spanske hær efter at være blevet klargjort til sprængning for løbende kameraer. Den første gang signalerede en italiensk fotograf, at han var klar til at filme, hvilket blev misforstået af en kaptajn i hæren, som opfattede et enslydende spansk ord, som betyder start. Heldigvis kom ingen til skade. Som følge heraf byggede hæren broen op igen, mens der blev filmet andetsteds. Da broen ikke var en kulisse, men derimod en ret tung konstruktion, skulle der bruges kraftige ladninger for at sprænge den. Leone sagde, at denne scene til dels var inspireret af Buster Keatons stumfilm, Generalen fra 1927.
Skuespillerstaben var international, og skuespillerne talte generelt deres egne sprog. Eastwood, Van Cleef og Wallach talte engelsk og blev eftersynkroniseret til den italienske premiere i Rom. I den amerikanske version blev hovedrolleindehavernes stemmer anvendt, mens de øvrige skuespillere blev eftersynkroniseret. Resultatet er bemærkelsesværdigt i synkroniseringen af stemmerne med bevægelsen af læberne på lærredet. Intet i dialogen er helt synkron, da Leone sjældent filmede med synkron lyd. Der er opstillet forskellige forslag til hvorfor: Leone kunne lide at lade Morricones musik spille hen over en scene og råbte ofte til skuespillerne imens for at få skuespillerne i den rette stemning. Leone var mere optaget af det visuelle frem for dialogen, blandt andet fordi han var dårlig til engelsk, og med de tekniske begrænsninger dengang ville det have været svært at optage lyden rent i de fleste af de ekstremt brede kameraindstillinger, som Leone ofte benyttede. Det var i øvrigt almindelig praksis i italienske film på den tid at filme stumt og så tilføje lyden senere. Uanset hvad der var årsagen, blev al dialogen indspillet, efter at filmen var optaget. Forholdet mellem Eastwood og Leone var forblevet anstrengt efter deres tidligere samarbejde, og det blev bare værre under eftersynkroniseringen til den engelske version, fordi skuespilleren blev præsenteret for et andet manuskript end det, som der var indspillet efter. Han nægtede at læse op fra dette nye manuskript og insisterede på at bruge den fra filmatiseringen. 
Leone kunne ikke finde en rigtig kirkegård til optagelsen af scenen ved Sad Hill, så lederen af de spanske pyroteknikere hyrede 250 spanske soldater til at bygge kirkegården i Carazo nær Salas de los Infantes, hvilket de gjorde på to dage.
Den gode, den onde og den grusomme fik ikke premiere i USA før januar 1968. Den originale italienske version var på 2 timer og 57 minutter, men den amerikanske var kun på 2 timer og 41 minutter – 16 minutter kortere. Da scenerne blev slettet, inden filmen blev eftersynkroniseret til engelsk, er disse 16 minutter sjældent blevet vist i amerikanske biografer. Alligevel er de med i MGM's amerikanske dvd-udgave fra 1998 – med den originale italienske tekst og uden engelske undertekster. 
I betragtning af at det italienske Il buono, Il brutto, Il cattivo bogstavelig kan oversættes til Den gode, den grimme, den onde, dvs. bytter om på de sidste to tillægsord, viser de oprindelige forfilm Tuco inden Angel Eyes, og da det blev oversat til engelsk, blev Angel Eyes fejlagtigt præsenteret som den grimme og Tuco som den onde.  
Filmen blev oprindeligt forbudt i Norge og fik først premiere der 15 år senere, den 8. oktober 1982. 
Kritikernes meninger om filmen ved premieren var blandede, fordi mange kritikere dengang så ned på spaghettiwesterns. Roger Ebert, som senere medtog filmen i sin liste over Store Film,  bemærkede senere, at han i sin anmeldelse havde beskrevet en fire-stjernet film, men kun givet den tre, måske fordi det var en 'spaghetti western' og derfor ikke kunne være kunst".  Ebert peger også på Leones enestående perspektiv, som tillader tilhørerne at være tættere på personerne, fordi vi ser det som de ser:  
I dag betragtes filmen af mange kritikere som en klassiker. Den er fortsat en af de mest populære og mest velkendte westerns og betragtes som en af de bedste i sin genre. Den var med i Times "100 største film i det forrige århundrede", som blev udvalgt af kritikerne Richard Corliss og Richard Schickel. Hertil kom, at den i lang tid var en af de få film, som opnåede en 100% rating som "frisk" i "rådne tomater"-bedømmelsen, selv om vurderingen er blevet ændret til 98% på grund af en enkelt negativ anmeldelse i Time Magazine den 9. februar 1968, som først for nylig blev tilføjet på "rådne tomater"-hjemmesiden den 11. august 2008, fyrre år efter hændelsen. På Stuff Tv's liste over de bedste westerns, der nogensinde er indspillet er den nr. 1.I en afstemning i 2002 i magasinet Sight & Sound stemte Quentin Tarantino på Den gode, den onde og den grusomme som sit valg af den bedste film, som nogensinde er lavet.
Musikken er komponeret af Ennio Morricone, som Leones hyppigt havde samarbejdet med. Morricones klart originale kompositioner indeholder skud, fløjten af John O'Neill og jodling gennem hele filmen. Temaet, der minder om en prærieulvs hylen, er en melodi på blot to toner, der bruges til hver af de tre hovedpersoner med hver sit tilhørende instrument: Fløjte for Blondie, okarina for Angel Eyes og menneskelige stemmer for Tuco.  Musikken følger filmens holdning til den amerikanske borgerkrig med den sørgelige ballade "The Story of a Soldier", som synges af en ung krigsfange, mens Tuco bliver tortureret af Angel Eyes. Filmens berømte klimaks, der er viser en fastlåst situation, begynder med melodien "The Ecstasy of Gold" og følges af "The Triple Duel".
Hovedmotivet var et hit i 1968 samtidig med The Rolling Stones' sang "Jumpin' Jack Flash". Albummet med soundtracket lå på hitlisten i over et år, og nåede en fjerdeplads som det højeste på Billboards popalbumliste og en tiendeplads på den generelle albumliste. Hovedmotivet blev også et hit for Hugo Montenegro, hvis udgave nåede andenpladsen på Billboards popsingleliste i 1968.
Filmen blev først udsendt på dvd af MGM i 1998. I dens ekstramateriale var inkluderet 18 minutter med scener, som i første omgang var blevet skåret væk i den amerikanske udgave, herunder en scene som forklarer, hvordan det kunne gå til, at Angel Eyes ventede på Blondie og Tuco ved fangelejren. Fordi de var blevet klippet ud, var scenerne ikke blevet eftersynkroniseret til engelsk og var kun tilgængelige i den oprindelige italiensksprogede version på dvd-udgaven. 
I 2002 blev filmen genskabt med de 18 minutter lagt tilbage i filmen. Clint Eastwood og Eli Wallach blev hentet ind for at indtale deres replikker mere end 35 år efter, at filmen oprindelig blev udsendt. Skuespilleren Simon Prescott lagde stemme til Lee Van Cleef, som var død i 1989. Andre skuespillere lagde på samme måde stemmer til øvrige skuespillere, som siden var døde. I 2004 udsendte MGM denne version i en to-disc specialversion.)  
Denne dvd blev generelt pænt modtaget, selv om nogle puritanere brokkede sig over det re-mixede lydspor med mange helt nye lydeffekter (bemærkelsesværdigt var det, at alle skud var skiftet ud) og over, at der ikke var mulighed for, at man kunne vælge det oprindelige lydspor. 
Mindst en af scenerne, som var blevet lagt tilbage, var blevet klippet ud af Leone, inden filmen blev udsendt i Italien, men havde været vist ved den italienske premiere. Det er almindeligt antaget, at Leone frivilligt valgte at fjerne scenen af hensyn til tempoet i filmen, og at man ved at lægge den ind igen således var i modstrid med instruktørens ønsker.
Den gode, den onde og den grusommes profil hos Encyclopædia Britannica Online (engelsk)

Den Grønne Ridder er en person i det engelske digt Sir Gawain and the Green Knight fra det 14. århundrede og det beslægtede værk The Greene Knight. Desuden optræder han i folkevisen King Arthur and King Cornwall. Hans rigtige navn er Bercilak eller Bredbeddle (se afsnittet Navn).
I digtet Sir Gawain and the Green Knight bliver Bercilak forvandlet til Den Grønne Ridder af troldkvinden Morgan le Fay, en af Kong Arthurs fjender, så ridderen kan sætte kongens riddere på prøve. I The Greene Knight bliver Bercilak forvandlet af en anden kvinde af den samme grund. I begge historier sender Den Grønne Ridder ligeledes sin kone til Gawain for – som endnu en prøvelse – at forføre ham. King Arthur and King Cornwall beskriver ham som en eksorcist og en af de mægtigste riddere i Arthurs hof.
I Sir Gawain and the Green Knight bærer Den Grønne Ridder sit navn, fordi hans hud er grøn. Betydningen af hans grønne farve har undret forskere lige siden opdagelsen af digtet og affødt mange forskellige synspunkter: at Den Grønne Ridder er et billede på Den Grønne Mand (en frugtbarhedsfigur i middelalderens kunst); at han er en skikkelse fra keltisk mytologi; at han er et kristent symbol, eller Djævelen selv. C.S. Lewis har skrevet, at Den Grønne Ridder er ”så levende og konkret som nogen figur i litteraturen.” I indledningen til sin version af Sir Gawain and the Green Knight kalder J.R.R. Tolkien Den Grønne Ridder den ”vanskeligste figur” at fortolke. I Arthurdigtningen er Den Grønne Ridders opgave at prøve og bedømme riddere, hvilket får de andre riddere til at anse ham for retfærdig, men samtidig skræmmende og gådefuld.
Den Grønne Ridder optræder første gang i digtet Sir Gawain and the Green Knight (ca. 1360). Digtet menes at være skrevet af den såkaldte Pearl-digter, som også tilskrives digtene Pearl (deraf navnet), Patience og Cleanness. Denne digter var samtidig med forfatteren Geoffrey Chaucer, der skrev Canterbury-fortællingerne. De to digtere arbejdede dog i hver sin egn af England. Det senere digt The Greene Knight er en senmiddelalderlig romance. Kun en kopi i det såkaldte Percy Folio fra det 17. århundrede er bevaret. Det tredje værk, som Den Grønne Ridder figurerer i, folkevisen King Arthur and King Cornwall, er ligeledes kun bevaret i kopi i Percy Folio-manuskriptet. Datering af folkevisen er bygget på gisninger; den er muligvis en udgave af en tidligere historie, men kan også være blevet digtet i det 17. århundrede.
Den Grønne Ridders rigtige navn viser sig i Sir Gawain and the Green Knight at være Bercilak (eller Berkilak) de Hautdesert (i nogle oversættelser bruges de alternative stavemåder Bertilak og Bernlak), mens han i The Greene Knight kaldes Bredbeddle. I folkevisen King Arthur and King Cornwall kaldes han ligeledes Bredbeddle.
I Sir Gawain and the Green Knight spiller Den Grønne Ridder rollen som udfordrer af Kong Arthurs hof. Han viser sig for hoffet ved et julegilde og beskrives som værende fuldstændig grøn: hud, hår, klædning, alt ved ham er grønt. I sin ene hånd holder han grenen af en kristtorn, i sin anden en stor og frygtindgydende stridsøkse. Han er klædt i gevandter, som viser, at han ikke ønsker vold, men ikke desto mindre leverer han en udfordring: Han vil lade én mand slå ham med sin økse én gang, på den betingelse at han må gengælde slaget ved nytår. Først tager Kong Arthur imod udfordringen, men Gawain trækker ham til side og anmoder ham om at lade ham tage udfordringen. Arthur indvilliger, og Gawain tager imod udfordringen. I ét hug rammer han kæmpens blottede hals og kløver den; Den Grønne Ridder samler dog roligt sit afhuggede hoved op og beder Gawain møde ham igen ved Det Grønne Kapel til den aftalte tid.
Næste gang optræder Den Grønne Ridder som Bercilak de Hautdesert, der er herre til et stort slot. Han tilbyder Gawain logi, da han er på vej til Det Grønne Kapel, og Gawain, der ikke kender hans sande identitet, takker ja. Efterfølgende udsættes han for en række prøver, der skal bevise hans loyalitet og kyskhed (Bercilak sender endda sin kone hen for at forføre Gawain). Bercilak indgår et væddemål med den uvidende Gawain om at give alt, hvad de modtager i løbet af en dag, til den anden part; dernæst skåler de på deres aftale. Da tiden for Gawains møde med Den Grønne Ridder nærmer sig, beder han om tilladelse til at forlade Bercilak, men Bercilak beder ham blive lidt endnu. Bercilak, der frygter at komme for sent, spørger sin vært, om han kender Det Grønne Kapels beliggenhed. Bercilak svarer, at det ligger knap to mil borte; Gawain indvilliger derfor i at blive et par dage til, og i den tid udsættes han for flere prøver. Gawain tager derpå af sted til Det Grønne Kapel, som viser sig at være en græsdækket høj. Da Gawain ankommer, er Den Grønne Ridder i færd med at hvæsse sin økse. Gawain bukker sig ned for at modtage hugget; men Den Grønne Ridder forspilder to forsøg og laver knap nok skår i Gawains hals i tredje forsøg. Han afslører derefter sig selv som Bercilak og forklarer, at han med vilje sendte sin kone for at prøve Gawain, og at troldkvinden Morgan le Fay havde givet ham evnen til at forvandle sig til Den Grønne Ridder, så han kunne prøve Arthurs hof. Han og Gawain tager afsked i godt humør.
The Greene Knight skildrer nogenlunde den samme historie som Sir Gawain and the Green Knight, dog med nogle få afvigelser. Væsentligst er det, at Den Grønne Ridder kun beskrives som klædt i grønt, ikke grøn i sig selv. Digtet forklarer også motivet bag hans leg bedre: Den Grønne Ridder er af sin svigermor (der ikke er Morgan i denne version) blevet bedt om at spille Gawain et puds. Han indvilliger, fordi han ved, at hans kone er hemmeligt forelsket i Gawain, og han håber at gøre dem begge til grin ved at inddrage dem i sin leg. Gawain tilsidesætter sin ridderlighed ved at tage imod et bælte fra hende, hvorved Den Grønne Ridders mål er fuldført. I slutningen erkender han dog Gawains evner som ridder og tilbyder at følge ham hjem til Arthurs hof.
I King Arthur and King Cornwall optræder Den Grønne Ridder som Bredbeddle, og han beskrives som en af Arthurs riddere. Han tilbyder at hjælpe Arthur i kampen mod en mystisk fe (der er under troldmanden King Cornwalls kontrol), som er trængt ind i hans kammer. Da fysisk angreb viser sig forgæves, bruger Bredbeddle en hellig formular til at undertvinge feen. Den Grønne Ridder opnår til sidst så stor magt over feen gennem sin formular, at han formår at overtale den til at gribe et sværd og hugge hovedet af sin herre, King Cornwall.
Navnet Bercilak stammer måske fra bachlach (keltisk for 'tølper'). Det kan også stamme fra bresalak (stridbar). Det oldfranske ord bertolais oversættes som ’Bercilak’ i eventyret Merlin, der hører til historierne om Lancelot og myten om den hellige gral. Præfikset Bert- betyder ’lys’ eller ’klar’, mens -lak kan betyde enten ’sø’ eller ’leg/spil’. Hautdesert stammer sandsynligvis fra en blanding af oldfranske og keltiske ord med betydningen ’høj ødemark’ eller ’høj eremitage’. Muligvis er der også en forbindelse til ordet desirete, som betyder ’uden arv’ eller ’gjort arveløs’.
Den Grønne Ridder har mange paralleller i andre værker. I Thomas Malorys Le Morte d’Arthur besejrer Gawains bror Gareth eksempelvis fire brødre i forskelligfarvede rustninger, heriblandt en ’Grene Knyght’ ved navn Sir Partolope. De tre, som overlever træfningen, slutter sig efterfølgende til ridderne af det runde bord og optræder igen flere steder i historien. Historierne om Saladin fortæller også om en vis ’Grøn Ridder’; han er en siciliansk ridder med et grønt skjold og en hjelm prydet med geviret af en kronhjort. Saladin nærer respekt for ham og forsøger at gøre ham til en del af sin livvagt.Figuren Al-Khidr (arabisk: الخضر) i Koranen kaldes også ’Den Grønne Mand’. Tre gange sætter han Moses på prøve ved at udføre tilsyneladende onde gerninger, som dog senere viser sig at være ædle gerninger, der skal modvirke det onde og tjene det gode. Både Arthurlegendens Grønne Ridder og Al-Khidr fungerer som lærere for hellige og retskafne mænd (Gawain, Moses), som i tre omgange lægger deres skæbne i lærerens hænder. Det er blevet hævdet, at historien om Al-Khidr er blevet bragt til Europa med korsridderne og siden blandet op med keltiske og engelske legender, hvormed historien om Den Grønne Ridder er blevet til.
Halshugningslegen indgår i en række fortællinger, hvoraf den tidligste er det middelirske eventyr Bricriu’s Feast. Udfordreren i fortællingen kaldes ’Fear’, en såkaldt 'bachlach' (”tølper”), der senere viser sig at være helten Cú Roí i forklædning. Han udfordrer tre krigere til sin leg, men de flygter alle, før de modtager gengældelseshugget; da tager helten Cú Chulainn imod udfordringen. Fear lader som om, han hugger tre gange, hvorpå han lader helten gå. I den irske version, som menes at være forlægget for versionerne kendt fra kontinentet, beskrives Fears klædning som glas, der både kan betyde ”grå” og ”grøn”. I The Life of Caradoc, en middelfransk fortælling fra en anonym fortsættelse af Chrétien de Troyes’ Perceval, the Story of the Grail, indgår en lignende udfordring. En væsentlig forskel i denne historie er, at Caradocs udfordrer er hans egen far i forklædning; han ønsker at prøve sin søns ære. I de franske romancer Pigen med Muldyret eller Muldyret uden Bidsel (engelske titler: The Girl with the Mule eller The Mule Without a Bridle) og Hunbaut deltager Gawain i halshugningslege. Hunbaut rummer et interessant twist: Gawain hugger hovedet af udfordreren for derefter at trække hans fortryllede kappe af, inden han kan nå at sætte sit hoved på plads, således at udfordreren dør. En lignende historie med Lancelot som hovedperson findes i det franske værk Perlesvaus fra det 13. århundrede.
Værket The Turke and Gowin fra det 14. århundrede begynder med, at en tyrker træder frem for Arthurs hof og spørger: ”Is there any will, as a brother, to give a buffett and take another?” (”Vover nogen her, som en broder, at give et hug og selv tage et?”) Gawain tager imod udfordringen og tvinges efterfølgende til at følge med tyrkeren, indtil han beslutter sig for at gengælde hugget. Sammen drager de ud på mange eventyr, før tyrkeren – i stedet for at gengælde hugget – beder Gawain skære hans hoved af, hvilket Gawain går med til. Tyrkeren overlever og hylder Gawain for derefter at belønne ham med mange gaver. Sir Gawain and the Carle of Carlisle rummer en scene, hvor Carlen (en lord) beordrer Gawain til at støde et spyd i ham, hvorpå han bøjer sig for at modtage stødet. Gawain adlyder, men Carlen rejser sig uskadt og grinende op igen, dog uden at forlange eller levere et gengældelsesstød. Af alle fortællingerne er Sir Gawain and the Green Knight den eneste, der handler om en fuldstændig grøn ridder, og også den eneste, der knytter Morgan le Fay til forvandlingen af ham.Der findes mange andre historier, som fortæller om riddere, der forsøger at afværge tiltrækkende kvinders tilnærmelser. Eksempler på sådanne historier er Yder, Lancelot-Gral-Cyklussen, Hunbaut og The Knight of the Sword. Ligesom i Sir Gawain and The Green Knight og The Greene Knight indgår der i disse historier en konge, der sætter riddere på prøve for at finde ud af, om de kan modstå en fristelse. Kvinden, han sender, er ofte hans egen kone (som det sker i Yder), hvis han ved, at hun kan friste andre mænd og lede dem i fordærv; i The Knight of the Sword sender kongen sin skønne datter. Alle personerne, der i disse historier udfører samme hverv som Den Grønne Ridder, beskrives som mægtige og frygtindgydende, og de dræber ofte de riddere, der ikke består prøverne.
I engelsk folketradition og litteratur er farven grøn traditionelt blevet brugt til at symbolisere natur, frugtbarhed og genfødsel. For det meste bruges farven grøn til at udtrykke det overnaturlige eller åndelige. I britisk folketradition blev Djævelen ofte fremstillet som grøn. I nogle historier fra middelalderen bruges farven også som udtryk for kærlighed, erotik og mænds naturlige lyster. Farven vides også at have været et tegn på hekseri og ondskab på grund af dens tilknytning til feer og ånder fra tidlig engelsk folketradition og til råddenskab og gift. Grøn og guld ses ofte som symbol på tabt ungdom. I keltisk tradition blev grøn undgået i klædedragten, fordi farven blev forbundet med ulykke og død. I Sir Gawain and the Green Knight symboliserer den grønne farve overgangen fra god til ond og tilbage igen; således bruges farven både i sin ødelæggende og helende betydning. Den grønne farve er således mangetydig, og fortolkningerne af den er tit modstridende.
Af de forskellige Grønne Riddere eller tilsvarende figurer i litteraturen er ridderen i Sir Gawain and The Green Knight den første, der beskrives som grøn. På grund af hans usædvanlige farve tror nogle forskere, at han er en manifestation af Den Grønne Mand, der hyppigt træffes i middelalderkunsten, eller en personifikation af naturens vitalitet og uforudsigelighed. Den kendsgerning, at han bærer en gren af en kristtorn (samt at hans skæg sammenlignes med en busk), kan underbygge denne teori. Guldet, der er spundet ind i klædet omkring hans økse, giver ham – sammen med den grønne farve – en både vild og fornem fremtoning. Andre anser ham for en inkarnation af Djævelen selv. I én fortolkning sammenlignes Den Grønne Ridder, der kommer for at udfordre Kong Arthurs hof, med Hades, der udfordrer Olympens guder. Sir Gawain, den modigste af ridderne, tager ligesom Herakles imod udfordringen. I en anden fortolkning ses Den Grønne Ridder som en blanding af den græske mytologis Hades og den kristne Messias, der på én gang repræsenterer godt og ondt samt liv og død. Denne fortolkning respekterer den grønne farves ambivalente betydning (natur/genfødsel vs. fordærv/død) og harmonerer med digtets mystiske undertoner. Beskrivelsen af Den Grønne Ridder, da han gør sin entré – ”fra halsen til lænderne … stærkt og kraftigt bygget” – opfattes af andre forskere som homoerotisk.C.S. Lewis skrev, at Den Grønne Ridder var ”så levende og konkret som nogen figur i litteraturen,” og uddybede sin beskrivelse således:
"... en vaskeægte coincidentia oppositorum; halvt kæmpe, men fuldt ud en ’storartet’ ridder; så fuld af dæmonisk energi som gamle Karamazov, men i sit eget hus lige så gemytlig som værten i en dickensk julehistorie; i ét øjeblik så grusom, at det nærmest er genialt, i det næste så genial, at det tangerer det grusomme; halvt barn eller klovn med sine udråb, sin latter og sine krumspring; men til slut dømmer han Gawain med en engels ophøjede ro.”
Den Grønne Ridder kan også ses som en blanding af to typiske figurer i middelalderens fortællinger og romancer, nemlig ’den grønne mand’ og ’den vilde mand’. ’Den grønne mand’ symboliserer ’ungdom, naturlig livskraft og kærlighed’, hvorimod ’den vilde mand’ repræsenterer ’fjendtlighed over for riddere’, ’det dæmoniske’ og ’døden’. Ridderens grønne ydre, bestående af den grønne klædning og det grønne hår og skæg, viser både ’den grønne mands’ gode egenskaber og ’den vilde mands’ groteske karaktertræk.
Den Grønne Ridder er også blevet sammenlignet med den engelske figur 'Jack in the green'. I dele af England indgår Jack i de traditionsrige parader den 1. maj (’May Day’). Figurens tilknytning til Den Grønne Ridder skal dog findes i byen Castleton i Derbyshire, hvor der hvert år afholdes ’Castleton Garland Day’ den 29. maj (eller den 28., hvis den 29. er en søndag). På denne festdag føres en figur kaldt 'The Garland King' – en mand klædt i en klokkeformet blomsterdekoration fra maven og opefter – gennem byen på hesteryg fulgt af unge hvidklædte piger, som udfører en dans forskellige steder på ruten (før i tiden var det byens klokkere, der udførte denne opgave. I dag står de stadig for at lave blomsterdekorationen). På toppen af kongens blomsterdekoration sidder ”dronningen” – en buket lyse blomster. Kongen bliver også ledsaget af sin elegant klædte gemalinde (som også kaldes ”dronningen”); i nutiden spilles dronningens rolle af en kvinde, men indtil 1956 var dronningen en mand klædt ud som kvinde. I slutningen af ceremonien fjernes dronningebuketten fra kongen og sættes på byens krigsmindesmærke. Derpå ridder kongen videre til foden af kirketårnet, hvor blomsterdekorationen bliver løftet op og sat på et spir. På grund af Den Grønne Ridders relation til naturen identificeres kongen med Den Grønne Ridder; og fjernelsen af buketten menes at symbolisere halshugningsscenen i Sir Gawain and The Green Knight.
Efter halshugningen af Den Grønne Ridder i Sir Gawain and The Green Knight byder ridderen Gawain at møde ham igen ved Det Grønne Kapel. Da Gawain og guiden, der skal bringe Gawain fra Bercilaks slot til kapellet, nærmer sig stedet, bliver guiden meget bange og trygler Gawain om lov til at vende om. Det endelige møde ved Det Grønne Kapel har fået mange forskere til at drage religiøse paralleller; f.eks. kan ridderen opfattes som en præst og Gawain som et skriftebarn. Den Grønne Ridder ender med at regne Gawain for en værdig ridder og lader ham leve, og således agerer han præst, Gud og dommer på én gang.
Selve kapellet er imidlertid lige så svært at fortolke som ridderen selv. Selvom det kaldes et kapel, ser det for Gawain ud som et ondskabsfuldt sted: ildevarslende, ”den modbydeligste af alle kirker”, ”stedet, hvor Djævelen kan holde matutin.” Da den gådefulde ridder lader Gawain beholde livet, antager Gawain imidlertid rollen som et skriftebarn foran en præst eller dommer, som hvis det havde været i en rigtig kirke. Det Grønne Kapel kan også sammenlignes med hellige bakker og høje fra tidlig keltisk litteratur. Nogle forskere har overvejet, hvorvidt ’Hautdesert’ henviser til Det Grønne Kapel, da ordet betyder ”høj eremitage”; men et flertal af forskerne er skeptiske over for denne forbindelse.Kapellets beliggenhed udgør også et mysterium. I The Greene Knight beskrives Sir Bredbeddles bopæl som ’the castle of hutton’, hvilket har fået forskere til at antage en forbindelse til Hutton Manor House i Somerset. Gawains rejse fører ham direkte ind i hjertet af Pearl-digterens dialektområde, hvor Hautdesert Castle og Det Grønne Kapel menes at have ligget. Hautdesert menes at have ligget i området Swythamley i det nordvestlige Midland, da dette område ligger i forfatterens dialektområde og svarer til landskabsbeskrivelserne i digtet.  Det Grønne Kapel menes at være enten Lud’s Church eller Wetton Mill, da disse områder nogenlunde svarer til forfatterens beskrivelser.
Benson, Larry D. Art and Tradition in Sir Gawain and the Green Knight. Rutgers University Press, New Brunswick, 1965. (engelsk)
Besserman, Lawrence. 'The Idea of The Green Knight'. I ELH, 53. årgang, nr. 2 (sommer 1986), s. 219-239. The Johns Hopkins University Press. (engelsk)
Black, Joseph, et al. (red.). 'Sir Gawain and the Green Knight'. I The Broadview Anthology of British Literature: The Medieval Period, 1. bind. Broadview Press, Toronto, ISBN 1-55111-609-X. Introduktion s. 235. (engelsk)
Brewer, Elisabeth. Sir Gawain and the Green Knight: sources and analogues. Boydell Press, november 1992, ISBN 0-85991-359-7. (engelsk)
Buchanan, Alice. 'The Irish Framework of Gawain and The Green Knight'. I PMLA, 47. årgang, nr. 2 (juni 1932), s. 315-338. (engelsk)
Chamberlin, Vernon A. 'Symbolic Green: A Time-Honored Characterizing Device in Spanish Literature'. I Hispania, 51. årgang, nr. 1 (marts 1968), s. 29-37. (engelsk)
Goldhurst, William. 'The Green and the Gold: The Major Theme of Gawain and the Green Knight'. I College English, 20. årgang, nr. 2 (november 1958), s. 61-65. (engelsk)
Hahn, Thomas. Sir Gawain: Eleven Romances and Tales. Western Michigan University Medieval Institute Publications, 2000, ISBN 1-879288-59-1. (engelsk)
Hole, Christina. A Dictionary of British Folk Customs. Paladin Books/Granada Publishing, 1978. (engelsk)
Krappe, A. H. 'Who Was the Green Knight?' I Speculum, 13. årgang, nr. 2 (april 1938), s. 206-215. (engelsk)
Lasater, Alice E. Spain to England: A Comparative Study of Arabic, European, and English Literature of the Middle Ages. University Press of Mississippi, 1974, ISBN 0-87805-056-6. (engelsk)
Lewis, John S. 'Gawain and the Green Knight'. I College English, 21. årgang, nr. 1 (oktober 1959), s. 50-51. (engelsk)
Malory, Thomas, og Vinaver, Eugène. Malory: Complete Works. Oxford University Press, 1971, ISBN 978-0-19-281217-9. (engelsk)
Norman, Davis, og Wrenn, C.L. (red.). 'The Anthropological Approach'. I English and Medieval Studies Presented to J.R.R. Tolkien on the Occasion of His Seventieth Birthday, s. 219-30. Allen and Unwin, London, 1962. Genoptrykt i Howard, Donald R., og Zacher, Christian (red.). Critical Studies of Sir Gawain and the Green Knight, s. 63. University of Notre Dame Press, Notre Dame, Indiana, og London, 1968. (engelsk)
Richard, Jean. 'An Account of the Battle of Hattin Referring to the Frankish Mercenaries in Oriental Moslem States'. I Speculum, 27. årgang, nr. 2 (1952), s. 168-177. (engelsk)
Rix, Michael M. 'A Re-Examination of the Castleton Garlanding'. I Folklore, 64. årgang, nr. 2 (juni 1953), s. 342-344. (engelsk)
Robertson, D. W. Jr. 'Why the Devil Wears Green'. I Modern Language Notes, 69. årgang, nr. 7 (november 1954), s. 470-472. (engelsk)
Scattergood, Vincent J. 'Sir Gawain and the Green Knight'. I Lacy, Norris J. (red.). The New Arthurian Encyclopedia, s. 419–421. Garland Publishing, New York, 1991, ISBN 0-8240-4377-4. (engelsk)
Wilhelm, James J. 'Sir Gawain and the Green Knight'. I The Romance of Arthur: An Anthology of Medieval Texts in Translation, s. 399-465. Garland Publishing, New York, 1994. (engelsk)
Williams, Margaret. The Pearl Poet, His Complete Works. Random House, 1967. (engelsk)
Wilson, Edward. 'Sir Gawain and the Green Knight and the Stanley Family of Stanley, Storeton, and Hooton'. I The Review of English Studies, 30. årgang, nr. 119 (august 1979), s. 308-316. (engelsk)
Zeikowitz, Richard E. 'Befriending the Medieval Queer: A Pedagogy for Literature Classes'. I College English Special Issue: Lesbian and Gay Studies/Queer Pedagogies, 65. årgang, nr. 1 (2002), s. 67-80. (engelsk)
Den Jyske Skovhave er et arboret i Rold Skov, som ligger på Møldrupvej ved nr. 22 (Naturskolen), ca. 3 km syd for Skørping.
I hjertet af den 8000 ha store Rold Skov er der siden 1890 og frem til i dag plantet over 150 forskellige træer og buske fra store dele af den nordlige halvkugle. 
Det er således muligt at foretage en botanisk ”rundrejse” på store dele af verdens nordlige halvkugle, hvor få skridt kan føre fra Nordamerika til Serbien eller Japan. Den Jyske Skovhave besøges derfor af mange skov- og naturinteresserede, og haven er en seværdighed hele året rundt.
Oversigtskort og vandre­tursfolder er placeret ved hovedindgangen. Ved hver enkelt parcel er der informationsskilte, der viser træernes alder, geografiske hjemegn, biologi og evt. anvendelse. 
Den Jyske Skovhave blev i hemmelighed grundlagt i årene 1886-1902, hvor den initiativrige og forstbotanisk interesserede skovrider Hintz ledede Buderupholm Statsskovdistrikt. På det tidspunkt var det blevet muligt at købe frø fra nordvestamerikanske granarter som tsuga, douglas og sitka. Hintz benyttede enhver lejlighed til at plante disse nye trætyper, trods direkte forbud fra sine foresatte i datidens Skovstyrelse. I de første år gravede han endda de spæde træer op med rod og gemte dem, når der kom inspektioner fra Aarhus. 
Det er disse træer, som i dag er blevet til mere end 100-årige kæmper – blandt andet har Den Jyske Skov­have Danmarks største træ, målt i volumen: en grandis, som Hintz plantede i 1896. Træet er i dag 43,5 m højt og indeholder over 32 kubik­meter træ. 
Skovrider Hintz’s initiativ blev i 1940'erne videreført af den nye statsskovrider Jens Hvass. Han så hurtigt de små klynger med store, fremmed­artede træer, og ideen var skabt: gennem de næste 30 år tilplantede Hvass området med over 100 forskellige træer og buske fra hele den nordlige halvkugle. Også skovrider Hvass så i årevis bort fra formaninger fra sine foresatte, og som årene gik, forstummede protesterne. Ved indvielsen i 1970 sagde den daværende skovdirektør, at hele projektet var gennemført uden ledelsens vidende, men der var alligevel stor ros til de “uregerlige” skovridere. 
Mange af trætyperne i Den Jyske Skovhave har gennem 1900-tallet vundet udbredelse i dansk skovbrug. Det gælder eksempelvis sitkagran og douglasgran, der i stor udstrækning sammen med rødgran, i dag dominerer de danske nåleskove. Et andet eksempel er nobilis, der i dag er den mest udbredte træart til pyntegrønt.
Haven åbnede som en offentlig seværdighed i 1970, og samtidig etablerede man på stedet Danmarks første hundeskov. Hundeskoven er et fristed for hunde, hvor de må færdes uden snor, men kun under ejerens fulde kontrol. 
Hele skovhaven er derfor indhegnet, så hundene ikke forvilder sig uden for området. Desuden beskytter hegnet nytilplantningerne mod hjortevildt, der ellers ynder at bide knopperne af træerne om vinteren. 
Havens indgangsportal er japansk inspireret og udført i douglasgran. Den er en hyl­dest til japanernes havekunst, hvor træerne har en særlig stor plads. 
Ved portalen er der opsat et bord/bænkesæt og grill, ligesom der inde i skovhaven er borde og bænke samt en vandpost til tørstige hunde. 
Ved parkeringspladsen er der endvidere toiletfaciliteter (tørkloset). På 600 m af stinettet er der udlagt en særlig, kørestolsvenlig belægning.

Den solgte brud (tjekkisk: Prodaná nevěsta) er en komisk opera i tre akter af den tjekkiske komponist Bedřich Smetana til en libretto af Karel Sabina. Operaen anses for at have ydet et væsentligt bidrag til udviklingen af tjekkisk musik. Den er komponeret i perioden 1863-1866 og uropført på Prags provisoriske teater, Prozatimní divadlo, den 30. maj 1866 i en version i to akter med talt dialog. Den foregår i en landsby og har realistiske figurer på rollelisten. Operaen fortæller historien om, hvordan ægte kærlighed vinder over ambitiøse forældres planer og en ægteskabsmæglers intriger. Operaen blev ikke umiddelbart nogen succes og blev revideret og udvidet i de følgende fire år. I sin endelige udgave, der fik premiere i 1870, blev den dog hurtigt populær og blev i sidste ende en verdensomspændende succes.
Den nationale tjekkiske opera havde før Den solgte brud kun været repræsenteret ved en række mindre, sjældent opførte værker. Den solgte brud, Smetanas anden opera, var en del af hans bestræbelser på at skabe en særlig tjekkisk operagenre. Smetanas musikalske formsprog i operaen gør betydelig brug af traditionelle bøhmiske danseformer som polka og furiant, selv om han stort set undgår direkte citater. Alligevel fornemmer man tydeligt folkemusikkens indflydelse, og operaen opfattes da også af tjekkerne som udpræget tjekkisk. Ouverturen, der ofte spilles som et koncertstykke uafhængigt af selve operaen, komponerede Smetana usædvanligt nok før al den anden musik i operaen.
Efter en opførelse i Wien i 1892 opnåede operaen international anerkendelse. Den blev opført i Chicago i 1893, i London i 1895 og nåede New York i 1909 og blev efterfølgende den første, og i mange år den eneste, tjekkiske opera i det almindelige operarepertoire. Mange af disse tidlige internationale opsætninger af operaen var på tysk under titlen Die verkaufte Braut, og den tyske version spilles og indspilles fortsat. En tysk filmudgave af operaen blev indspillet i 1932 af Max Ophüls.
Indtil midten 1850'erne var Bedřich Smetana i Prag hovedsagelig kendt som lærer, pianist og komponist af salonstykker. At han ikke var bredere anerkendt i den bøhmiske hovedstad var en vigtig grund til, at han i 1856 tog til Sverige, hvor han tilbragte de næste fem år. I denne periode udvidede han sin virksomhed som komponist til også at omfatte store orkesterværker i den beskrivende stil som fremmet af Franz Liszt og Richard Wagner. Liszt var længe Smetanas mentor, og han havde accepteret en dedikation af Smetanas opus 1: Seks karakteristiske stykker for klaver fra 1848 og fremmet den yngre komponists karriere derefter. I september 1857 besøgte Smetana Liszt i Weimar, hvor han mødte Peter Cornelius, en tilhænger af Liszt, der arbejdede på en komisk opera, Der Barbier von Bagdad. Efter sigende koncentrerede deres drøftelser sig om behovet for at skabe en moderne komisk opera som modvægt til Wagners nye form for musikdrama. Wienerdirigenten Johann von Herbeck fremsatte en kommentar om, at tjekkerne var ude af stand til at skrive deres egen musik, en bemærkning som Smetana tog til til sig: "Jeg svor dér og på det tidspunkt, at ingen andre end jeg skulle fremstå som skaberen af den tjekkiske musik".Smetana reagerede dog ikke omgående på sit eget ønske, men da meddelelsen om, at et midlertidigt teater skulle åbne i Prag som hjem for tjekkisk opera og drama, indtil et permanent nationalteater var blevet bygget, kom, påvirkede den hans beslutning om at vende permanent tilbage til sit hjemland i 1861. Han blev derefter ansporet til kreativ udfoldelse, da en præmiekonkurrence sponsoreret af den tjekkiske patriot Jan von Harrach blev annonceret, hvorved man ville skaffe egnede operaer til det midlertidige teater. I 1863 havde han skrevet Brandenburgerne i Bøhmen til en libretto af den tjekkiske nationalistiske digter Karel Sabina, som Smetana havde mødt kort i 1848. Brandenburgerne i Bøhmen, som fik operaprisen, var et alvorligt historisk drama, men allerede inden han var færdig med det, var Smetana i gang med at gøre noter med henblik på en komisk opera. På dette tidspunkt havde han hørt musikken til Cornelius' Der Barbier von Bagdad og var klar til at prøve kræfter med den komiske genre.
Med henblik på at få skrevet en egnet libretto kontaktede Smetana igen Sabina; 5. juli 1863 forelå en skitse over en handling i ét akt på tysk. Efterfølgende udviklede Sabina denne til en libretto i fuld længde og oversatte den til tjekkisk. Ifølge Smetanas biografist Brian Large, blev denne proces forlænget, eftersom manuskriptet viser, at Smetana ønskede ændringer og tilføjelser. I slutningen af 1863 forelå der en to-akters libretto med omkring 20 musikalske numre og talt dialog ind imellem. Smetanas dagbog viser, at han og ikke Sabina valgte værkets titel, for "digteren vidste ikke hvad han skulle kalde det". Oversættelsen Den solgte brud er en nøjagtig gengivelse af den tjekkiske titel. Sabina havde ikke fuldt ud forstået Smetanas hensigt om at skrive en opera i fuld længde, idet han senere skrev: "Hvis jeg havde haft mistanke om, hvad Smetana ville gøre ved min operette, ville jeg have gjort mig mere umage og skrevet ham en bedre og mere solid libretto".
Specialisten i tjekkisk musik, John Tyrrell, har påvist, at librettoen til Den solgte brud trods den afslappede måde, den blev til på, har en iboende "tjekkiskhed", idet den er en af de få operaer på tjekkisk, der skrevet på trokæer (en trykstærk stavelse efterfulgt af en tryksvag stavelse).
Så tidligt som i oktober 1862 – længe før der forelå en plotskitse endsige en libretto – havde Smetana nedskrevet de 16 takter, der senere skulle blive til temaet i åbningskoret til Den solgte brud. I maj 1863 skitserede han otte takter, som han senere anvendte til en kærlighedsduet, og senere samme sommer, mens han ventede på en revideret libretto, skrev han temaet til et af operaens komiske optrin. Han har også skrevet en klaverversion af hele ouverturen, der blev opført ved en offentlig koncert den 18. november. Normalt skrev Smetana ouverturerne til sine operaer til sidst.Han fortsatte med at komponere operaen stykvis, efterhånden som Sabinas libretto tog form. Han gjorde kun langsomt fremskridt og blev afbrudt af andet arbejde. Smetana var blevet dirigent i of the Hlahol-sangforeningen i 1862 og brugte meget tid på at øve og optræde med sangerne. Han var desuden dybt involveret i Shakespearefestivalen i Prag i 1864 og opførte Berlioz' Roméo et Juliette og komponerede en festivalmarch til lejligheden. Samme år blev han musikkorrespondent for det tjekkiske dagblad Národní listy. I sin dagbog fra december 1864 skriver Smetana, at han stadig arbejdede på musikken til Den solgte brud; klaverudtoget blev afsluttet i oktober 1865. Arbejdet blev derefter lagt til side, så komponisten kunne koncentrere sig om sin tredje opera Dalibor. Smetana begyndte ikke arbejdet med orkestreringen af Den solgte brud før efter en vellykket opførelse af Brandenburgerne i Bøhmen i januar 1866; ledelsen på teatret havde besluttet at sætte den nye opera op om sommeren. Orkestreringen blev hurtigt afsluttet mellem den 20. februar og den 16. marts.
Smetana begyndte at revidere Den solgte brud, så snart de første forestillinger var overstået. Ved den første genopførelse af operaen i oktober 1866 var den eneste større musikalske ændring tilføjelsen af en sigøjnerdans i starten af andet akt. Til denne brugte Smetana musik fra en dans fra Brandenburgerne i Bøhmen. Da Den solgte brud vendte tilbage til teatret i januar 1869, blev denne dans fjernet og erstattet med en polka. En ny scene med en drikkesang for koret blev tilføjet i første akt, og Mařenkas arie fra anden akt, "Oh, hvilken sorg!", blev forlænget.Hidtil havde ændringerne i originalen været mindre ændringer, men da operaen blev genopført i juni 1869, var den blevet helt omstruktureret. De musikalske numre var stadig bundet sammen af talt dialog, men første akt var blevet delt i to for at skabe en opera i tre akter. Forskellige numre, herunder den nye drikkesang og polkaen, blev flyttet, og polkaen blev nu efterfulgt af en furiant. En "Komikernes march" blev tilføjet i det, der nu var tredje akt. En kort duet mellem Esmeralda og cirkusdirektøren blev droppet. Lidt over et år senere havde Den solgte brud fået sin endelige form, idet al talt dialog var blevet erstattet af recitativer. Smetanas egen opfattelse af det færdige arbejde var afvisende; han beskrev den lang tid senere som "et stykke legetøj ... at komponere den var den rene barneleg". Han havde komponeret den, sagde han, for "at trodse dem, der beskyldte mig for at være en wagnerianer og ude af stand til at komponere lysere værker".
En flok landsbyboere er samlet på torvet i landsbyen ("Lad os fryde og være glade"). Blandt dem er Mařenka og Jeník. Mařenka er ulykkelig, fordi hendes forældre ønsker, at hun gifter sig med en, hun aldrig har mødt. De vil forsøge at tvinge hende ind i dette, siger hun. Selv ønsker hun at gifte sig med Jeník ("Hvis jeg nogensinde skulle lære"). De to erklærer derefter deres følelser for hinanden i en lidenskabelig kærlighedsduet ("Trofast kærlighed kan ikke skæmmes").
Da parret forlader de andre, kommer Mařenkas forældre, Ludmila og Krušina, ind sammen med ægteskabsmægleren Kecal. Efter en del diskussion bebuder Kecal, at han har fundet en brudgom til Mařenka, nemlig Vašek, der er Tobias Míchas yngre søn og en velhavende jordbesidder; den ældste søn er ikke noget værd, forklarer han. Kecal lovpriser Vašek ("Han er en dejlig dreng, godt opdraget"), idet Mařenka kommer ind igen. I den efterfølgende kvartet reagerer hun ved at sige, at hun allerede har valgt en elsker. Han kan godt pakke, kommanderer Kecal. De firer argumentere frem og tilbage, men kommer ikke frem til meget. Kecal beslutter sig for at forsøge at overbevise Jeník til at opgive Mařenka, netop som landsbyboerne kommer tilbage og synger og danser en festlig polka.
Mændene i landsbyen synger en opstemt drikkesang ("Til øllet!"), mens Jeník og Kecal debatterer fordelene ved henholdsvis kærlighed og penge over en øl. Kvinderne kommer ind, og hele gruppen tilslutter sig i dansen en furiant. Borte fra festlighederne spekulerer den nervøse Vašek på sit kommende ægteskab i en stammende sang ("Mi-mi-min mor sagde til mig"). Mařenka dukker op og gætter straks, hvem han er, men afslører ikke sin egen identitet. Hun foregiver at være en anden og tegner et billede af "Mařenka" som en forræderisk bedrager. Vašek lader sig let narre, og da Mařenka i sin forklædning foregiver at gøre kur til ham ("Jeg kender en smuk pige"), falder han for hendes charme og sværger at ville opgive Mařenka.
I mellemtiden forsøger Kecal at overtale Jeník med penge, og efter nogle verbale indledningsmanøvrer fremsætter han et kontant tilbud: Hvis Jeník vil give afkald på Mařenka, får han hundrede daler. Det er ikke nok, svarer Jeník. Da Kecal øger tilbuddet til 300 floriner, foregiver Jeník at acceptere, men indfører en betingelse: Det er kun Míchas søn, der må gifte sig med Mařenka. Kecal går ind på aftalen og skynder sig ud for at skrive en kontrakt. Jeník spekulerer alene over den aftale, han tilsyneladende har indgået om at sælge sin elskede ("Når du opdager, hvem du har købt"). Han undrer sig over, hvordan nogen kunne tro, at han virkelig ville gøre det, og udtrykker til sidst sin kærlighed til Mařenka.
Kecal tilkalder landsbyboerne for at bevidne aftalen ("Kom indenfor og lyt til mig"). Han læser indholdet op: Mařenka må ikke gifte sig med nogen anden end Míchas søn. Krušina og forsamlingen beundrer Jeníks tilsyneladende selvfornægtelse, men stemningen ændrer sig, da de erfarer, at han er blevet betalt for det. Akten ender med at Jeník bliver fordømt af Krušina og resten af forsamlingen som en slyngel.
Vašek udtrykker sin forvirring i en kort, trist sang ("Jeg kan ikke få det ud af mit hoved"), men bliver afbrudt, da et omrejsende cirkus kommer til byen. Lederen præsenterer showet: Esmeralda, den spanske danser, en "rigtig indisk" sværdsluger og en dansende bjørn. Herefter opføres en hurtig folkedans, skočná. Vašek er henrykt over Esmeralda, men hans sky tilnærmelser bliver afbrudt, da "indianeren" styrter ind og meddeler, at "bjørnen" er bukket under i druk. Der er behov for en vikar; Vašek bliver snart overtalt til at tage jobbet, tilskyndet hertil af Esmeraldas smigrende ord ("Vi vil gøre en smuk ting ud af dig").
Cirkusfolkene går ud, og Vašeks forældre – Mícha og Háta – kommer ind med Kecal. Vašek fortæller dem, at han ikke længere ønsker at gifte sig med Mařenka, idet han har indset sandheden om hende gennem en smuk, mærkelig pige. De er forfærdede ("Han ønsker hende ikke – hvad er der sket?"). Vašek løber ud, og øjeblikke senere ankommer Mařenka sammen med sine forældre. Hun har netop hørt om Jeníks aftale med Kecal, og et livligt ensemblestykke følger ("Nej, nej, jeg tror det ikke"). Sagen kompliceres yderligere, da Vašek vender tilbage og genkender Mařenka som sin "mærkelige pige". Han erklærer, at han lykkeligt vil gifte sig med hende. I den følgende sekstet opfordres Mařenka til at tænke over tingene ("Beslut dig, Mařenka"). Alle går ud og efterlader hende alene på scenen.
I en arie synger Mařenka om forræderiet ("Oh, hvad sorg"). Da Jeník kommer ind, afviser hun ham vredt og erklærer, at hun vil gifte sig med Vašek. Kecal ankommer og morer sig over Jeníks forsøg på at pacificere Mařenka, der beordrer sin tidligere elsker ud. Landsbyboerne kommer derefter ind med begge forældrepar, der ønsker at vide, hvad Mařenka har besluttet sig til ("Hvad har du besluttet, Mařenka?"). Da hun bekræfter, at hun vil gifte sig med Vašek, vender Jeník tilbage og tiltaler til stor bestyrtelse Mícha som "far". Af en overraskende identitetsafsløring fremgår det, at Jeník er Míchas ældste søn fra et tidligere ægteskab – den døgenigt som Kecal tidligere afviste og som faktisk var blevet jaget bort af en jaloux stedmoder, Háta. Som Míchas søn er han i kraft af betingelserne i kontrakten i sin gode ret til at gifte sig med Mařenka; da dette bliver klart, forstår Mařenka hans handlinger og omfavner ham. Råb bag scenen afbryder optrinnet, og det lader til, at en bjørn er undsluppet fra cirkus og på vej til landsbyen. Bjørnen kommer ind, men den viser sig snart at være Vašek i bjørnekostume ("Du skal ikke være bange!"). Hans narrestreger overbeviser hans forældre om, at han ikke er moden til ægteskab, og han sendes bort. Mícha giver derefter ægteskabet mellem Mařenka og Jeník sin velsignelse, og det hele ender i slutkor, der fejrer sagens udgang.
Premieren på Den solgte brud fandt sted på det midlertidige teater i Prag den 30. maj 1866. Smetana dirigerede; scenografien blev designet af Josef Macourek; og Josef Jiři Kolar var producer på operaen. Rollen som Mařenka blev sunget af teatrets førstesopran, Eleonora von Ehrenberg – som havde nægtet at synge i Brandenburgerne i Bøhmen, fordi hun troede, at den rolle, der blev hende tilbudt, ikke var god nok til hende. Rollerne som Krušina, Jeník og Kecal blev udført af ledende medlemmer af fra holdet bag Brandenburgerne i Bøhmen. En feteret skuespiller, Jindřich Mošna, blev hyret som cirkusdirektør, en rolle der ikke kræver meget sangtalent.Premieredatoen var uheldig af flere grunde. Den faldt sammen med en helligdag, og mange mennesker havde forladt byen for at tage på landet. Det var en intenst varm dag, hvilket yderligere bidrog til, at folk foretrak at være i det fri i stedet for i et indelukket teater. Hvad værre var, forårsagede truslen om en forestående krig mellem Preussen og Østrig uro og angst i Prag, hvilket lagde en dæmper på den offentlige begejstring for en romantisk komedie. Ved premieren blev operaen i sin to-akts-version med talt dialog dårligt besøgt og ligegyldigt modtaget. Indtægterne kunne ikke dække omkostningerne, og teatrets direktør blev tvunget til at betale Smetanas honorar af egen lomme.Smetanas ven Josef Srb-Debrnov, der var forhindret i at komme til forestillingen selv, indsamlede udtalelser fra medlemmer af publikum, efterhånden som de kom frem. "En roste den, en anden rystede på hovedet, og en velkendt musiker ... sagde til mig: "Det er ikke komisk opera; det holder ikke. Åbningskoret er fint, men jeg bryder mig ikke om resten"". Josef Krejčí, et medlem af panelet, der havde været dommer i Harrachs operakonkurrence, kaldte værket en fiasko. Pressens kommentarer var mindre kritiske, men operaen blev alligevel taget af plakaten efter blot en yderligere forestilling. Kort tid efter lukkede det provisoriske teater midlertidigt, da truslen om krig rykkede tættere på.
I årene efter operaens første opførelse betød manglen på tjekkiske operaer, at Den solgte brud blev genopført på det provisoriske teater med jævne mellemrum. Smetana tog den op i oktober 1866 i sin første sæson som teatrets chefdirigent. Han bragte den tilbage igen i januar 1869 efter at have revideret den og igen i sommeren samme år; på det tidspunkt var den blevet omstruktureret og indeholdt tre akter. Den havde fundet sin endelige form i september 1870. I denne version var al talt dialog blevet erstattet af recitativer.
I februar 1869 fik Smetana teksten oversat til fransk og sendte libretto og partitur til Opéra Comique i Paris med et forslag om at dele overskuddet ved eventuelle opførelser. Ledelsen af det franske operahus svarede imidlertid ikke Smetana. Operaen blev først opført uden for Tjekkiet den 11. januar 1871, da Eduard Nápravník, dirigent for Den kejserlige russiske opera, opførte den på Mariinskijteatret i Sankt Petersborg. Værket fik kun lunkne anmeldelser hos kritikerne, hvoraf en sammenlignede værket med Offenbachs værker, hvilket ikke var en anbefaling. Smetana blev såret over det og følte, at hans opera var blevet nedgraderet til operette; han var overbevist om, at pressens fjendtlighed blev genereret af en tidligere modstander, den russiske komponist Milij Balakirev. De to var stødt sammen nogle år tidligere på grund af opsætningerne af Mikhail Glinkas Et liv for tsaren og Ruslan og Lyudmila. Smetana mente, at Balakirev nu brugte den russiske premiere på Den solgte brud som en mulighed for at få hævn.Den solgte brud blev ikke opført i udlandet igen før efter Smetanas død i 1884. Nationalteatret i Prag fik iscenesat en opførelse af værket i Wien som en del af byens musik- og teaterudstilling i 1892, hvor en positiv modtagelse skulle blive begyndelsen til dens popularitet hos det internationale operapublikum. Da det tjekkiske sprog ikke var udbredt, fik internationale forestillinger en tendens til at blive oversat til tysk. I USA fandt premieren fandt sted på Haymarket Theatre i Chicago den 20. august 1893. Operaen blev opført i Tyskland i 1894 under Gustav Mahler, der på det tidspunkt var direktør for Hamburgische Staatsoper; et år senere satte et tysk kompagni en forestilling op på Theatre Royal i Drury Lane i London. I 1897 gjorde Mahler, efter sin udnævnelse til direktør for Wiener Staatsoper, Den solgte brud til et fast punkt på repertoiret og dirigerede regelmæssigt opførelsen af den mellem 1899 og 1907. Mahlers begejstring for operaen var så stor, at han endda citerede ouverturen i den sidste sats af hans første symfoni fra 1888. Da han blev direktør for Metropolitan Opera i New York i 1907, tog han også der operaen med på repertoiret. Premieren i New York fandt sted den 19. februar 1909 og blev varmt modtaget. The New York Times kommenterede den fremragende iscenesættelse og de musikalske karakteriseringer og skrev en særlig hyldest til "Mr. Mahler", hvis mesterlige hånd kunne føles tydeligt overalt. Mahler valgte at spille ouverturen igen mellem første og anden akt, så selv dem, der var kommet for sent til forestillingen, kunne nå at høre den.
Operaen blev opført mere end hundrede gange i løbet af Smetanas levetid (hvilket Den solgte brud er den første tjekkiske opera, der har opnået) og er derefter blevet en fast bestanddel af nationalteatrets repertoire. Den 9. maj 1945 blev der givet en særlig forestilling til minde om ofrene for Anden Verdenskrig på teateret, fire dage efter det sidste store slag i Europa. Siden krigen har teatret opført værket næsten hvert år i opsætninger, der har budt på en bred vifte af dramatiske visioner og ideer. I 2008 blev den unge instruktør Magdaléna Švecová den første kvinde, der instruerede Den solgte brud på nationalteatret i Prag.I årene siden sin amerikanske premiere er Den solgte brud blevet vist af efterhånden alle større operakompagnier, og den opføres stadig jævnligt hele verden over. I den engelsktalende verden har Royal Opera House i London opført værket i 1998 på Sadler's Wells, mens operahuset i Covent Garden blev restaureret. Ved den lejlighed blev operaen sunget på engelsk og instrueret af Francesca Zambello og dirigeret af Bernard Haitink. Iscenesættelsen fik kritik, blandt andet for at spolere effekten, hvor Vašek kommer ind på scenen i anden akt. Opsætningen er ikke desto mindre blevet genbrugt to gange: I 2001 og 2006 under Charles Mackerras. Den seneste opførelse på The Metropolitan Opera blev ledet af James Levine i 1996 og var en genoplivning af John Dexters produktion fra 1978 med kulisser af Josef Svoboda. I 2005 vendte Den solgte brud tilbage til New York, hvor Juilliard School opførte ny produktion med Eve Shapiro med Mark Stringer som dirigent. I opførelserne på Cutler Majestic Theatre i maj 2009 havde Opera Boston overført handlingen til 1934 til en lille by i Iowa, Spillville, som engang var hjemsted for et større antal eksiltjekkere. I Danmark er Den solgte brud blevet opført på Den Jyske Opera i Århus i 1985 med barytonen Bo Boje Skovhus.
Selvom meget af musikken i Den solgte brud lyder folkelig, er den eneste faktiske brug af autentisk folkemusik furianten i anden akt samt et par andre lejlighedsvise glimt af tjekkiske folkemelodier. "Tjekkiskheden" i musikken er dog tydelig med de tjekkiske danserytmer i mange individuelle numre. Smetanas dagbog viser, at han forsøgte at give musikken "en populær stil, fordi plottet [...] er taget fra landsbylivet og kræver en national behandling". Ifølge John Clapham har Smetana "sikkert følt bøndernes puls og forstået at udtrykke dette i musik, men uundgåeligt tilføjet noget af sig selv". Historikeren Harold Schonberg har gjort gældende, at "exotikken i den bøhmiske musik ikke var en del af den vestlige musikalske bevidsthed, før Smetana kom frem". Smetanas musik er i det hele taget en lykkens musik, som udtrykker glæde, dans og festlighed.
Stemningen i hele operaen slås fast med ouverturen, der hyppigt opføres ved koncerter som et selvstændigt stykke musik. Tyrrell beskriver den som "en tour de force i genren, vidunderligt beåndet og vidunderligt udformet". Tyrrell gør opmærksom på flere af dens slående træk som dens udvidede strygerfuga, de klimatiske tutti og de fremtrædende synkoper. Ouverturen indeholder ikke mange af operaens senere temaer: Brian Large sammenligner det med Mozarts ouverturer til Figaros bryllup og Tryllefløjten, som også blot etablerer en generel stemning. Umiddelbart efter ouverturen følger et forlænget orkesterforspil, som er et tilpasset uddrag af hans klaverværk Bryllupsscener fra 1849 med tilføjelse af specielle effekter som fx sækkepibeefterligninger.Schonberg har foreslået, at bøhmiske komponister udtrykker melankoli på en sart, elegisk måde "uden russernes knusende spleen og pessimisme". Således er Mařenkas utilfredshed illustreret i åbningskoret ved en kort overgang til mol; på samme måde fremgår Vašeks patos af den mørke mol-musik til hans solo i tredje akt. Smetana bruger også en ledemotivsteknik, hvorved musikalske temaer bruges som påmindelse om andre dele af handlingen. Den haltende klarinet til temaet, der udtrykker "trofast kærlighed" er et eksempel, mens det i andre sammenhænge ikke er nær så udviklet, som det fx ses hos Wagner.Large har udtalt, at karakteriseringen på trods af musikkens farve og styrke ikke er udpræget, når der ses bort fra Kecal og i mindre grad de to elskende og den uheldige Vašek. De to forældrepar og de forskellige cirkusfolk er alle konventionelle figurer. Kecals person, den vigtige, snakkesalig klodrian, kendetegnes derimod ved hans hurtige og karakteristiske musik. Large mener, at figuren kan være baseret på den brovtende Baron i Cimarosas opera Il matrimonio segreto. Mařenkas temperament vises i koloraturpassager og vedvarende høje toner, mens Jeníks gode karakter afspejles i hans varme musik, oftest i g-mol. Til Vašeks to-sidede personlighed, det komiske og det patetiske, benytter Smetana dur til komikken og mol til de sørgelige aspekter. Large mener, at Vašeks musikalske stammen, særligt i begyndelsen af anden akt, er inspireret af Mozarts Don Curzio fra Figaros bryllup.
En stumfilmsversion af Den solgte brud blev lavet i 1913 af det tjekkiske filmstudie Kinofa. Filmen blev produceret af Max Urban, og hans kone Andulá Sedlacková medvirkede.En tysk version af operaen, Die verkaufte Braut, blev filmet i 1932 af Max Ophüls (1902-1957), den berømte tyske instruktør, der dengang var ved begyndelsen af sin filmkarriere. Manuskriptet blev uddraget af Sabinas libretto af Curt Alexander, og Smetanas musik blev tilpasset af den tyske filmkomponist, Theo Mackeben. Filmen havde den førende tjekkiske operasangerinde Jarmila Novotná i rollen som Mařenka ("Marie" i filmen) og den tyske baryton Willi Domgraf-Fassbaender som Jeník ("Hans"). Veteranskuespilleren Max Schreck optrådte også i filmen i den lille rolle som cirkuskomikeren "Muff". Ophüls byggede en hel tjekkisk landsby i studiet for at give handlingen en autentisk baggrund. Efter filmens amerikanske premiere i 1934, skrev The New York Times, at den "indeholdt det meste af originalens komedie", men at den var "ret svag i forhold til det musikalsk" på trods af tilstedeværelsen af stjerner som Novotná. Operaelskere burde, mente The New York Times, ikke forvente for meget, men arbejdet gav dog et attraktivt portræt af det bøhmiske landsbyliv i midten af det 19. århundrede. Anmelderen mente, at skuespillet var af første klasse, men tilføjede, at "fotograferingen og lydgengivelsen til tider ikke er alt for klar".
"Bartered Bride at Metropolitan". The New York Times. 20. februar 1909. Hentet 20. juni 2009.  PDF-format
Brandow, Adam (April 2005). "Czech Spirit Enlivens J.O.C.'s Bartered Bride". The Juilliard Journal online. New York: The Juilliard School. XX (7). Hentet 21. juni 2009. 
Clapham, John (1972). Smetana (Master Musicians series). London: J.M. Dent. ISBN 0-460-03133-3. 
Eichler, Jeremy (2. maj 2009). "Smetana's buoyant Bride". The Boston Globe. Hentet 22. juni 2009. 
Hefling, Stephen (ed.) (1997). Mahler Studies (Essay: Mahler and Smetana by Donald Mitchell). Cambridge: Cambridge University Press. ISBN 0-521-47165-6. Hentet 18. juni 2009. 
Kalbeck, Max & Raboch, Wenzel (1909). The Bartered Bride libretto: German and English texts. New York: Oliver Ditson Company. 
Moving Pictures: The European Films of Max Ophuls. University of Wisconsin. Hentet 6. juli 2009. 
Newmarch, Rosa (1942). The Music of Czechoslovakia. Oxford: OUP. OCLC 3291947. 
Osnes, Beth (2001). Acting. Oxford: ABC-Clio. ISBN 0-87436-795-6. Hentet 13. juli 2009. 
Seckerson, Edward (11. januar 2006). "Shut your eyes and all is perfect". The Independent on Sunday. Hentet 21. juni 2009. 
The Bartered Bride 20 June 2008. Národní divlado (National Theatre, Prague). Juni 2008. Hentet 21. juni 2009. 
Tyrrell, John "The Bartered Bride (Prodaná nevěsta)". Grove Music Online.  Hentet 10. juni 2009.  (Kræver abonnement)
"Verkaufte Braut (1932)". The New York Times. 27. april 1934. Hentet 6. juli 2009. 
White, Michael (13. december 1998). "The bride wore an outfit from Habitat". The Independent on Sunday. Hentet 21. juni 2009. 
Die verkaufte Braut En ophavsretsfri kopi af Max Ophüls film fra 1932 fra Internet Archive.
Supraphon Oplysninger om en genudsendelse fra 2009 på CD af en optagelse af operaen 1952 recording; der er et link til en fuld udgave af librettoen på engelsk på denne side.GA-ikon.
Den store pyramide i Giza eller Keopspyramiden (oldegyptisk: Akhet-Khufu, Kheops’ horisont) er farao Keops' grav, og er en af pyramiderne i pyramidekomplekset ved Giza. Den blev bygget i det 4. Dynasti af Det gamle Egypten. Keopspyramiden er det ældste, men også det eneste overlevende af verdens syv underværker, bygget omkring 2560 f.Kr. Pyramiden ligger i Giza, i Kairos nærhed.
Den store pyramide ved Giza er bygget som gravplads for farao Keops (Khufu på egyptisk) af det 4. dynasti, men der er dog aldrig fundet nogen mumie eller noget gravgods i pyramiden. Vi ved i virkeligheden ikke meget om personen Keops, og hans grav er plyndret længe før den første arkæolog dukker op. Han er gravsat alene i pyramiden, mens hans hustruer formentlig er begravet i mindre mastabaer ved foden. For egypterne, og ifølge egyptiske mytologi, er farao, selv mens han er i live, Gud. Han er den eneste, som kan viderebringe ønsker fra de dødelige til guderne og formidle gudernes vilje tilbage. Det har været en udbredt misforståelse, at pyramiderne blev bygget af slaver. Myten om slavearbejdet kan primært tilskrives den græske historiker Herodot, som besøgte Giza omkring 500 f.Kr. – men da havde pyramiderne ligget der omkring 2.000 år. Pyramiden er også kaldet: "Pyramiden på stedet hvor sol står op og sol går ned".
Keopspyramiden er det ældste, men også det eneste overlevende af oldtidens syv vidundere, bygget omkring 2560 f.Kr. Byggeriet menes at have strakt sig over 20-30 år. Pyramiden havde oprindelig en glat overflade, men størstedelen af denne er forsvundet med tiden. På det nærliggende museum befinder sig den mystiske "solbåd", som blev fundet i 1954. Den har formentlig været anvendt til at transportere Keops' døde krop på hans sidste rejse, før han blev stedt til hvile i pyramiden. 
Da den blev bygget, var den 146 meter høj, men siden har tidens tand gnavet ca. 10 meter af højden. Det var en dansker, som foretog de første rimeligt nøjagtige målinger af Keops. Det var landmåleren og astronomen Carsten Niebuhr, der som medlem af ekspeditionen til Yemen i 1762 ved hjælp af vinkelmålinger og anvendt trigonometri beregnede pyramidens højde til 138 meter, mindre end 1 meter fra den højde, som anerkendes i dag. Hældningen er ca. 52 grader, og pyramiden er orienteret efter verdenshjørnerne. Der er brugt mere end 2 millioner kalkstenblokke, som hver vejer omkring 2½ tons, de største, de der dannede loft over kongekammeret, omkring 50 tons. Stenene er hugget ud af et stenbrud i nærheden. Det er beregnet, at man med disse sten kunne bygge en 3 meter høj og 30 cm bred mur omkring hele Frankrig. Til gangene og kamrene er anvendt granit fra Aswan. Pyramidens overflade har været beklædt med hvide kalksten fra Tura, men næsten alt er forsvundet, dels ved erosion, dels ved anvendelse til andre byggeformål. Facadestenene har været omhyggeligt polerede og holdt sammen med et bindemiddel. Platformen på toppen er efter sigende ca. 10 m².
Den originale indgang til pyramiden var ca. 15 meter højere end den, der anvendes i dag, hvilket skyldes, at man havde problemer med at finde den originale. Den nye adgang kobler sig dog hurtigt på den oprindelige passage, som er godt 1 meter på hver led og har en hældning på 26 grader. Hvor passagen flader ud, kan man enten fortsætte lige ud til Dronningekammeret, eller man kan følge passagen opad til Det Store Galleri. Dronningekammeret har aldrig været i brug. Nogle mener, at det skyldes, at Keops' sarkofager var for store til de snævre gange. Der findes ventilationsskakter, men det antages, at disse snarere tjente religiøse formål, fx for at give et kig til de stjerner, hvor de gamle egyptere mente at guderne og de dødes sjæle levede.
Det Store Galleri er 1-1½ meter bredt, 48 meter langt og 8,5 meter i højden. Det fører frem til Kongekammeret. Væggene er lavet af lyserød granit fra Aswan. I kammeret er der en enorm sarkofag, lavet af rød Aswan-granit. Så stor er den, at den må være anbragt, allerede da man byggede pyramiden. Kongekammeret er 5,2m x 10,8m x 5,8m i højden. Også her finder vi ventilationsskakter. 
Øst for Keopspyramiden ligger tre mindre pyramider, formentlig til hans søster/hustru Merites, og muligvis to andre dronninger. Vest for Keops ligger den kongelige kirkegård, som omfatter 15 mastabaer. I en af disse fandt man en mumie af en 4.600 år gammel kvinde. Ved den sydlige ende af pyramiden ligger "the Boat Pits and Museum", hvor man kan se en af de fem både, som blev opdaget i 1982. Båden er formentlig (tænkt) anvendt til guden Faraos rejse til det hinsidige.
 Der er for få eller ingen kildehenvisninger i denne artikel, hvilket er et problem. Du kan hjælpe ved at angive troværdige kilder til de påstande, som fremføres i artiklen.Herodot mente, at det havde taget 100.000 arbejdere 30 år at bygge Keopspyramiden. En anden teori er, at den blev bygget af bønder i de perioder, hvor Nilen oversvømmede deres marker, dvs. fra juli til november. Netop de tilbagevendende oversvømmelser kan have hjulpet pyramidebyggerne, da mange sten blev fragtet til Giza fra Aswan og Tura ad vandvejen. Som nævnt er den bygget mellem 2589 og 2566 f.Kr. I dag mener man der var tale om 20.000 arbejdere og en periode på 20 år.
Den danske civilingeniør P. Garde-Hansen har beregnet,[kilde mangler] at der til opførelse af en rampe til toppen af pyramiden vil medgå ca. 7 gange så meget materiale som til pyramiden selv. Blokkene skal brydes, slæbes ned til Nilen (hjulet er endnu ikke opfundet), fragtes over på vestbredden, slæbes op på Gizaplateauet og derefter stables.
Hvis man betænker, at farao Snefru – Kheops' far – i sin 24-årige regeringstid stod for opførelse af 3 pyramider, er det svært at forestille sig, hvorledes dette enorme arbejde er udført.
Når det var besluttet, hvor man ville bygge pyramiden, var den første store opgave at nivellere arealet. Det er estimeret, at Kheopspyramidens enorme grundplan kun afviger 1½ cm fra det vandrette plan. Dette skyldes at hjørnerne er en rekonstruktion. Forskere mener, at man har anlagt en midlertidig lav dæmning af ler rundt om fundamentsområdet og derefter sat det under vand. Herefter borede man huller ned i grundklippen, således at afstanden fra bunden af hullerne til vandoverfladen var den samme overalt. Efter at have ledt vandet bort igen skulle man bare borthugge alt det overflødige materiale over bundniveauet. Enkelt og genial anvendelse af vaterpas-teknik.
I de seneste tredive år har forfattere og forskere som Erich von Dänicken, Robert Bauval og Graham Hancock fremført teorier, som alle er i ret voldsom modstrid med den traditionelle opfattelse af pyramidens historie. Fælles for de tre er en tro på, at pyramiden allerede blev bygget omkring år 10000 f.Kr. og ikke år 2560 f.Kr. (Keops' omtrentlige dødsår). Pyramiderne skulle altså være bygget af en nu tabt civilisation. De tre forfattere mener også, at kunne finde spor bl.a. i Syd- og Mellemamerika på en sådan civilisation. Teorierne nyder en ringe tilslutning i det traditionelle forskermiljø, men de tre forfatteres populærvidenskabelige bøger om emnet er alle blevet bestsellere. Forfatteren Tons Brunés havde en teori om at pyramiden måske ikke var et gravkammer, men i stedet brugt til at generere elektricitet ved solens hjælp. Andre herunder Rune Fink Isaksen mener at det store galleri kan have været anvendt til at kortlægge stjernehimlen og at pyramidens øverste halvdel er bygget senere. Rune Fink Isaksen har endvidere en teori om at pyramiden er jordens og solens målesten hvilket er understøttet ved perfekte tal (6, 28, 496 ...) i dens disposition i kgl. egyptiske alen.
Der er imidlertid også videnskabeligt velfunderede teorier, der overbevisende redegør for, at Keops' pyramide ikke blev bygget af udhuggede kalksten, men at mange af kalkstenene er blevet støbt ligesom beton.
I 1987 udgav Bent Heick Hansen en publikation, hvor han argumenterer for, at Kheops-pyramiden er konstrueret med anvendelse af målforholdet 7:9. Han viser hvordan man kan opdele såvel en linje (en målesnor) som et kvadrat i dette forhold. Det vises også at denne opdeling kun afviger lidt, men alligevel afgørende, fra forholdet 3:4, som kan ses at være anvendt ved såvel tidligere som senere byggerier i Egypten. Den geometriske opbygning af pyramiden og placeringen af dens gange og kamre kan konstrueres ved gentagen anvendelse af forholdet 7:9 og underinddeling af 7-delen i 3:4 – altså mål som kan frembringes på og afsættes ved hjælp af en målesnor.
August 12, 2004: Cheops Pyramid: The Secret Chamber,  Citat: "...What was found was an ancient megalithic wall or a megalith built into the wall across from the shaft-end stone slab, an ancient megalith which is a "boulder" carved with figures...The Cheops Pyramid replaced the megalith found in the secret chamber just uncovered. That is why it is there. We must of course also ask: if an ancient megalith guards a room in the Great Pyramid, then it surely also guards something ancient – is this also the legendary Hall of Records? The future will tell...The days of the megalith-builders, as shown by this author at Megaliths.co.uk centered around ca. 3117 BC...The Cheops Pyramid is the Hebrew Qevia meaning "calendric fixing"..."
Søren Sørensen har skrevet sin version af verdenshistorien, hvorfra dele af denne artikel stammer.
For alternative betydninger, se Der er et yndigt land (flertydig). (Se også artikler, som begynder med Der er et yndigt land)"Der er et yndigt land" er den ene af Danmarks to nationalsange.Den anden nationalsang, Kong Christian stod ved højen Mast, er tillige kongesang og bruges ved officielle lejligheder som kongebesøg, flådebesøg, militære sportsstævner og andre højtideligheder, hvor medlemmer af det danske kongehus og  danske eller fremmede regeringer er til stede i embeds medfør mv.
Ved andre lejligheder som ikke-militære sportsbegivenheder kan arrangøren frit vælge mellem de to nationalsange."Der er et yndigt Land" har i forhold til "Kong Christian" oplevet en stigning i brug fra 1990'erne.
Den betragtes af dansk idrætspublikum som nationalsangen i sportslig sammenhæng. Brug af "Kong Christian" kan et dansk fodboldpublikum opfatte som en fejl.Både teksten og H.E. Krøyers musik har været kritiseret.
Teksten er skrevet i 1819 eller 1820 af Adam Gottlob Oehlenschläger med mottoet: "Ille terrarum mihi praeter omnes Angulus ridet" (Horats, Dette hjørne af jorden smiler for mig mere end noget andet).
Han skrev teksten i anledning af en konkurrence om en fædrelandssang udskrevet af Selskabet til de skjønne Videnskabers Forfremmelse. Det er uklart om sangen deltog i konkurrencen . Den blev vundet af Juliane Marie Jessens Dannemark, Dannemark, hellige Lyd efter sigende, fordi teksten var skrevet i en håndskrift der lignede Oehlenschlägers smukke og karakteristiske.
Den havde 12 strofer, men nye gengivelser indeholder oftest kun fire: 1, 2, 3 og 12.
Oehlenschlägers udgave fra 1846 bibeholdt stroferne 1, 2, 3, 5 og 12, mens andre ældre udgivelser også har 6. strofe.Charles Bratli har oversat sangen til engelsk med I know a lovely land / Whose charming woods of beeches.
Rimmønstret er abacdc. Med Krøyers melodi skal 3. og 6. verselinje gentages, mens det ikke er tilfældet for Carl Nielsens melodi.
Professor Leif Ludwig Albertsen kritiserede i sin bog fra 1978 Lyrik der synges flere elementer ved teksten.
Frasen Brede bøge og salten østerstrand anså han for misvisende, da bøgetræer "sjældent er meget brede", og "Østersøen er et af verdens mindst salte have". 
Herved mente han at "østerstrand" hentydede til Østersøen. Andre mener dog at der er tale om en østvendt kyst:
I Stengade Skov ved Langelands østkyst står et gammelt bøgetræ, som i turistmatriale benævnes Oehlenschlägers bøg.
Det siges at digteren skrev nationalsangen her og bøgen var inspiration til "...det står med brede bøge, nær salten østerstrand".
Albertsen hævdede endvidere at Frejas sal er næsten uforståeligt og påstod at "nyere forskning" hævdede, at betydningen er "et bordel for afdankede vikinger".
Han mente, at det er forståeligt at Jessens sang kunne vinde konkurrencen da den er uden "personlige spidsfindigheder" som nationalsangens "Frejas Sal".
Bøjningsformen salten er usædvanlig.Anden strofe har et heroisk motiv og beretter om fortidens pensionerede voldsomme danskere:
I 2004 foreslog Arne Melchior at nationalsangen blev skiftet ud med H.C. Andersens 
I Danmark er jeg født, da han mente at Oehlenschlägers tekst var utidssvarende og orientalsk.
I sin kritik af nationalsangen tvivlede Arne Melchior på, at anden strofes verselinjer sagde unge danskere noget,
og i et debatindlæg skrev lærer Finn William Larsen at teksten "virker klodset og opstyltet og bærer så tydeligt præg af at være et barn af romantikkens sværmeri for oldtiden og dens hedenske guder".Tredje strofe vender tilbage til den danske natur, og hylder tidens danske kvinder og mænd:
Resten af digtets otte strofer er ikke så kendte. De indeholder en række anprisninger af det danske sprog, det danske flag, København og Kong Fredrik:
For "hver en Dansk er lige fri" og "Trældom er forbi" er det værd at bemærke at Danmark på Oehlenschlägers tid stadig var dybt involveret i slaveri og at enevælden blev ophævet få år hans død.  
Efter sit bryllup i 1810 havde Oehlenschläger lånt Christiansholm som sommerbolig af Ernst Schimmelmann.
Schimmelmann var også slaveejer gennem sit medejerskab af vestindiske plantager.
Michael Strunge forsøgte sig med et variation over Oehlenschlägers tekst i et digt med samme titel. I Strunges digt, der udkom i 1980 med digtsamlingen Skrigerne!, lyder første strofe: "DER ER ET YNDIGT LAND / DET STÅR (OG FALDER) MED EF / NÆR 'AFGRUNDENS RAND'". Digtet låner fraser fra nationalsangen og bruger dem ironisk i en kommentar til Danmarks økonomiske situation med citat af den socialdemokratiske finansminister Knud Heinesens ord "afgrundens rand" fra 1979.
Få år efter Strunges digt blev titlen også benyttet ironisk til Morten Arnfreds film Der er et yndigt land, der handlede om en dansk landmands problemer.
Den kendteste melodi er skrevet af Hans Ernst Krøyer. Den menes at være fra omkring 1835.
Krøyers melodi er sædvanligvis noteret i D-dur og det vanlige arrangement begynder diatonisk inden for tonearten, men bevæger sig væk og har en kadence i A-dur (ved andet "østerstrand"), og senere en kromatisk nedgang (ved "Danmark, og det er Frejas") for at ende i D-dur.
Synges sangen i D-dur skal sangeren spænde lidt over en oktav fra cis til d, og sangen kræver ydermere et spring på en oktav ("det står").
Jørgen I. Jensen kaldte den originale udgave for "H.E. Krøyers helt forkerte melodi" og fremdrog i stedet Carl Nielsens og Thomas Laubs melodier som gode og sangbare. Ved en opførelse med Carl Nielsens melodi i 1924 betegnede Ekstra Bladet Krøyers melodi som "rædsom", men ville dog beholde den.Albertsen kritiserede også elementer ved Krøyers melodi.
Han påpegede at første linje har tryk på "er" (Der er et yndigt land) som han mente var et indholdsløst ord der gjorde sætningen pseudo-eksistentialistisk. 
Det bugter sig i bakke, dal, der har en lav tone ved "bakke" og høj tone ved "dal", hvilket Albertsen mente "naturligvis" kaldte "på de sarkastiskes smil".
Han kritiserede også den kromatiske nedgang ved gamle Danmark og det er Frejas som han kaldte "sælsom, uden kontakt med indholdet og ikke til at synge rent". 
Anderledes fandt formanden for Roliganklubben, Steen Bille, at "den er smuk, og den er nem at synge med på."
Krøyers sang blev sunget ved den første offentlige koncert for Studenter-Sangforeningen den 19. december 1840, og sangen var første nummer. 
Siden blev sangen sunget ved det store folkemøde ved Skamlingsbanken den 4. juli 1844 hvor cirka 12.000 mennesker deltog. Herefter er den blevet ganske populær og er at finde i Sangbog, indeholdende Fædrelands- og Selskabssange udgivet samme år. I denne sangbog er kun strofe et til tre medtaget.
Også sangbogen Nye og gamle Viser af og for Danske Folk fra 1850 medtager kun de tre første strofer.
Aksel Schiøtz indspillede sangen den 3. december 1940.DR's ensembler har indspillet sangen.Pia Raug og Steve Dobrogosz' fortolkning blev indspillet til deres album Hjertesproget fra 1993.
Nannas udgave er indspillet med Nanna selv og Povl Dissing på vokal og findes på albummet O florens rosa udgivet 1998.
Der er et yndigt land, musikfokusside fra Det Kongelige Biblioteks website, af Elly Bruunshuus Petersen og Anne Ørbæk Jensen

Det danske køkken betegner bl.a. mad, madlavning, madkultur og kogekunst i Danmark. Grundlaget for maden er de fødevarer, der lader sig fange, samle eller dyrke i landet. Naturlige og klimatiske forhold i Danmark giver disse levnedsmider deres præg. Desuden påvirkes madlavningen af den landbrugmæssige, samfundsmæssige og tekniske udvikling, hvilket gør det nødvendigt af skelne mellem historisk og nutidig madkultur. Ikke mindst har international kulturudveksling, fødevareimport og -eksport ændret madvanerne i Danmark gennem tiden.
Det danske køkken er bl.a. kendt for rugbrød, smørrebrød, frikadeller, wienerbrød og i de seneste årtier også det nye nordiske køkken.
Som selvstændige danske bidrag til verdensgastronomien nævner madhistorikeren Else-Marie Boyhus:
Det er dog uvist, hvor kendte disse retter er uden for Danmark, hvor der knap nok findes danske restauranter. Derimod er Danmark over store dele af verden kendt for fødevareprodukter af høj kvalitet: En undersøgelse fra 2006 bestilt af Landbrugsraadet har vist, at Danmark er kendt for høj kvalitet af sine fødevareprodukter og for produkter som bacon, øl, mejeriprodukter, fisk- og skaldyr, småkager og slik. I nabolandene Tyskland og Sverige er Danmark ifølge denne undersøgende kendt for "god mad" og hygge omkring måltidet.
Danskernes mest almindelige måltidsmønster består af tre hovedmåltider morgenmad, frokost og aftensmad med to mellemmåltider. Aftensmaden er for de fleste det største og vigtigste måltid. De fleste danskere spiser et koldt måltid midt på dagen og varmt om aftenen. I Norge er der et lignende mønster, mens der i Sverige og Finland normalt spises varm mad midt på dagen.Morgenmaden spises typisk hjemme og består hyppigst (68%) af brød med smør/margarine og syltetøj/ost og sjældnere (16%) af mælkeprodukter med müsli, havregryn, cornflakes eller lignende (1997-tal fra undersøgelsen En matdag i Norden). Til hverdag spiser 8% wienerbrød eller lignende, men andelen stiger til 25% om søndagen. Det er ifølge undersøgelsen et unikt danskt træk i Norden. Grød til morgenmad spises kun af 3%.
Frokosten spises til hverdag typisk i middagspausen på arbejdspladsen eller uddannelsesinstitutionen. Den kan være medbragt i en madpakke og fx bestå af smurte rugbrødsmadder med forskelligt pålæg. Alternativer er kantineordninger eller fastfood-tilbud som burger, kebab eller hotdog. Festudgaven af dette måltid, det store kolde bord, er karakteristisk for julefrokosterne og påskefrokosten.
Aftensmaden også kaldet middagsmad, da den tidligere blevet serveret midt på dagen, er det største og vigtigste måltid og spises omkring kl. 18-19. Det er socialt vigtigt, og de fleste familier stræber efter at spise sammen og lave mad selv: Hele 82% af familierne/husstandene samles om middagsbordet mindst fem gange om ugen (2002). Tendensen til at fokusere på det enkelte individs behov er med til at skabe opfattelsen af, at det fælles måltid er under nedbrydning. Men danskerne spiser flere fælles måltider om dagen (1997: 2,6) end f.eks. svenskere (2,0) og nordmænd (2,1), og der ikke noget, der tyder på, at de fælles måltider bliver færre. Aftensmaden serveres varm og består til hverdag normalt kun af én ret, der kan være traditionelt inspireret, men ofte er udenlandsk inspirerede retter som pasta, pizza og ris- og nudelretter.
Fastelavnssøndag (50 dage før påske) var en folkelig fest med optog og løjer. Den følges af hvide tirsdag og askeonsdag, der indtil afskaffelsen af fastepligten ved reformationen i 1536 indledte de 40 dages påskefaste. Helt op i 1800-tallet havde fasten stadig præg af bods- og andagtstid. På hvide tirsdag spiste man hvid mad, som lyst brød/boller, der endnu var sjældent og kostbart, mælk og spæk. Fastelavnsbollen var hvid mad. Den stammer fra Tyskland i 1500/1600-tallet og var et lille rundt stykke bagværk af hvededej. Bollemælk, boller blødt ud i mælk, var én måde at spise dem på. Først senere begyndte bagerne at fylde bollerne med syltetøj. Bagernes populære og moderniserede fastelavnsbolle af wienerbrødsdej med glasur og fyld af syltetøj, flødeskum og/eller creme blev opfundet i 1800-tallet.Påske
Skærtorsdagssøbe (nikålssuppe), langfredagsgrød (rugmelsgrød), skidne æg, lammesteg, påskefrokost med påskebryg.Aftenen før store bededag
Siden midten af 1800-tallet, måske før, er der tradition for at spise varme hvedetvebakker (hveder) aftenen før store bededag. Hveder er tvebakker (bagt to gange): dvs. boller, der efter halvering er blevet tørret eller ristet. Bollerne er typisk bagt af en gærdej med æg og sukker. Traditionen skyldes en kongelig forordning fra 1686, der forbød arbejde på selve bededagen. Derfor bagte bagerne aftenen før, så borgerne kunne spise (evt. genopvarme) tvebakkerne på selve bededagen.Mortensaften 10. november
Traditionelt spises gåsesteg – mortensgås – aftenen før mortensdag for at straffe gæssenes afsløring af den ydmyge Sankt Morten, der gemte sig i en gåsesti for at undgå at blive udnævnt til biskop. Gåsestegen er for de fleste erstattet af andesteg. Omtrent en fjerdedel af de danske husstande spiser andesteg denne aften.Juleaften 24. december
Julemiddagen er måske det mest traditionsbelagte måltid. 36% af danskerne spiser flæskesteg og fjerkræ, 35% and alene, 9% flæskesteg alene og 6% gås alene. Tilbehøret er brunede kartofler, kogte kartofler, rødkål og brun sovs. Til dessert spiser omtrent 85% risalamande med kirsebærsauce og mandel.Nytårsaften 31. december
Kogt torsk har siden 1700- eller 1800-tallet været en tradition til nytår. Selv om kun få procent af danskerne nu til dags spiser torsk denne aften, må den alligevel regnes som en vigtig nationalret, der traditionelt koges (eller ovnsteges) med laurbærblade og peberkorn og serveres med hvide kartofler og tilbehør som sennepssovs eller smørsovs, stegte baconterninger, hakket persille, hakkede hårdkogte æg, syltede rødbeder i tern, hakkede rå løg og reven peberrod. Der serveres gerne 4-6 slags tilbehør, og følgende muligheder findes også: kapers, tern af røget spæk, asie, agurk, torskerogn, tern af kogt lever, dild, citronbåde, kogte gulerødder i tern,  pickles og fiskesennep. - I Sønderjylland er den foretrukne nytårsmenu grønlangkål.  -   Det blev i løbet af 1900-tallet skik at skåle i champagne og spise kransekage klokken 24.
Den danske madtradition har gennem tiderne været meget åben for udenlandsk inspiration, og i dag har den svært ved at præstere en selvstændig, sammenhængende og egentlig dansk gastronomi. Sådan et køkken har ifølge madhistorikeren Else-Marie Boyhus eksisteret omkring 1880-1910, nemlig i tiden under og efter nationalstatens dannelse og industrialisering. Mange madretter fra denne tid kendes i dag omend ofte i forenklede og forfladigede udgaver. Til borgerlige madretter, der er opstået i denne tid, men stadig er kendte, hører bl.a.:
Kogt torsk med sennepssovs eller smørsovs, hakkede æg, peberrod, stegte bacontern og kogte kartofler m.m. (se ovenfor under Nytårsaften)
Stegt and, gås eller flæskesteg med æbler, svesker, brunede kartofler, rødkål og brun sovs
MedisterpølseI bondekøkkenet i hele middelalderen og frem til midt i 1800-tallet var hovedbestanddelene rugbrød og øl, hvilket også var tilfældet i resten af Nord- og Mellemeuropa. Selv om brugen af rugbrød og øl har ændret sig markant siden, og ingen af delene er særligt danske, hører de stadig til en vigtig del af det danske køkken. Helt uundværligt ved det store kolde bord.
Kærnemælkskoldskål er en dansk, yderst populær og udpræget sommerforfriskelse. Den første kendte opskrift er fra 1927.Opskrifterne fra Karolines Køkken har spillet en rolle for dansk madkultur. Kogebøgerne Karolines Køkken 1-8 blev husstandsomdelt fra 1980-2001 for at øge salget af smør og fløde. Ifølge kulturhistoriker Niels Kayser Nielsen var kogebøgerne med til at øge interessen for "tre-retteren" for venner og kollegaer om fredagen eller lørdagen, hvor man så afprøvede nye Karoline-opskrifter. Flere af Karoline-retterne er blevet klassikere, og varemærket "Koen Karoline" blev et verdenskendt logo og synonym med kvalitetsprodukter fra de danske mejerier.
Danskerne har på verdensplan det største eller et af de største forbrug af kød: over 100 kg pr. indbygger årligt.Selvom kartoflen (og særligt kogte kartofler) regnes for en vigtig del af danskernes kost, er forbruget pr. indbygger i gennemsnit kun på 73 kg om året, hvilket er under det europæiske gennemsnit.
Kødretter dominerer danskernes aftensmad viser tal fra Danmarks Fødevareforsknings kostundersøgelse 2000-2002. I alle aldersgrupper er enten "kylling" eller "gryderet/kødsovs" den hyppigste eller næsthyppigste aftensmad.
Til den varme aftensmad foretrækker danskerne kogte kartofler, der spises oftere end alle andre slags tilbehør og mere end dobbelt så ofte som pasta og ris.
Samtidig med at salgstallene for flotte kogebøger er steget og steget, laves der mindre og mindre mad fra grunden i de danske køkkener. Husmoderen og hendes færdigheder er på godt og ondt næsten forsvundet. Mens færre behersker de grundliggende madlavningsfærdigheder, er der måske en tendens til, at nogle få tager madlavningen op og dyrker den som en hobby eller måske ligefrem en kunst.
Ny nordisk mad var en treårig projektgruppe under Nordisk ministerråd, der fra 2007-2009 finansierede forskellige projekter med det mål at skabe et regionalt køkken, der 
Det skal ske ved at bruge lokale, bæredygtigt producerede råvarer af lav forarbejdningsgrad og formidle om deres oprindelse i Norden. Maden skal være sund, samtidig velsmagende og skal "forene nordiske tilberedningsmetoder med nye impulser udefra". Den kendte madentrepenør Claus Meyer er del af projektets styregruppe.
De foreløbige resultater fra en undersøgelse fra Forskningscenter OPUS på Københavns Universitet foretaget i 2011 viser, at maden fra det nordiske køkken er mere slankende end det, som mange danskere spiser i hverdagen. Der er flere grøntsager, mindre kød, mere fisk og fuldkorn og mindre fedt i den nordiske mad.
Den danske madkultur kritiseres undertiden stærkt af gastronomer og – uafhængigt deraf – af ernæringseksperter. Forfatteren og historikeren Søren Mørch har karakteriseret det danske køkken som et "affaldskøkken" af fad, sød og ukrydret "babymad", hvor mælkesmag og sødt er de centrale elementer. Han mener, at denne smag opstod, fordi en eksportrettet dansk fødevaresektor gjorde danskerne til "afløbsrende" for de produkter, der blev til overs, når bacon og smør var solgt udenlands. Skummetmælk, kødrester, som kun er velegnet til hakning, og erstatningsproduktet margarine er produkter, som Søren Mørch betegner som rester. Uafhængigt af denne kritik af retter og måltider fra kulinarisk og kulturelt hold kritiseres også det ernæringsmæssige i f.eks. forholdet mellem kød, tilbehør og salat på tallerkenen. Ernæringsoplysning forsøger, at få danskerne til at blive sundere ved at spise mindre kød, fedt og sukker, men flere grove grønsager. I stedet for en sundere ernæring bliver resultatet dog ofte dårlig samvittighed og et syn på maden, som noget der blot er det korrekte brændstof for kroppens maskineri.
Indtil begyndelsen af den industrielle revolution i Danmark omkring 1860 levede størstedelen af befolkningen på landet og ernærede sig med, hvad der kunne dyrkes, fanges og opdrættes der. Det var en udfordring at samle tilstrækkeligt forråd til vinteren, og i bondekøkkenet var der ikke overskud til en egentlig kogekunst. Kun en lille overklasse havde overskud, tilgang til bredt udvalg af fødevarer og inspiration fra udlandet, til at der var tale om egentlig kogekunst. På landet spiste man rugbrød og grød, ganske få grøntsager, f.eks. grønkål og ganske lidt saltet eller røget svinekød (fersk kød var en sjælden luksus). Suppen gule ærter var også almindelig. Alt var hjemmelavet: rugbrød blev typisk bagt månedligt, og hvert år blev en gris slagtet og saltet og røget. Hvis der var køer, blev der lavet ost af mælken og kærnet smør af fløden på gården. Resten blev brugt til forskellige typer grød (at drikke mælk er først blevet almindeligt lang tid senere). Køerne gav næsten kun mælk om sommeren, og manglen på køleteknik betød, at mælk var en mangelvare resten af året. Desuden skulle bonden ofte bruge smørret som landgildeydelse (naturalieskat til godsejeren). Den første kogebog der kendes i Danmark er Libellus De Arte Coquinaria fra omkring år 1300, som er en del af et større manuskript af Henrik Harpestreng.
Den tiltagende industrialisering i Danmark fra midten af 1800-tallet betød, at flere og flere flyttede fra land til by. Landbruget, som langt størstedelen af befolkningen var beskæftiget i, intensiveredes og omlagdes i denne periode radikalt: Før havde man været stort set selvforsynende, og det daglige arbejdes mål var at opbygge forråd til eget brug. Man gik over til produktion til afsætning på et større marked (pengeøkonomi) – en udvikling tæt knyttet til andelsbevægelsens nye mejerier og slagterier. For de tjente penge kunne købes fødevarer, man ikke selv producerede, men også redskaber. Af disse var især brændekomfuret af støbejern af betydning – det var brændselssparende og arbejdssparende og gav nye madlavningsmuligheder. Hvor man før kun havde én gryde over ildstedet, medførte brændekomfuret, der havde flere kogesteder, ovn og vandgryde, mulighed for at sammensætte måltider af forskellige dele, f.eks. flæskesteg, kartofler og sovs. Dets ovn gjorde det muligt at bage små brød, kager og småkager. Omkring århundredeskiftet 1900 havde brændekomfuret afløst det åbne ildsted og var almindeligt overalt. I de borgerlige hjem udfoldede der sig i perioden ca. 1880-1910 ifølge madhistorikeren Else-Marie Boyhus en dansk kogekunst, hvorfra mange traditionelle danske madretter stammer. I det borgerlige køkken var stegen idealet, men også retter med hakket kød blev mere udbredte – stærkt hjulpet af de første kødhakkemaskiner. De lettede den manuelle kødhakning med kniv betragteligt og gjorde frikadeller, hakkebøf, leverpostej og medisterpølse til mere almindelige retter. I midten af 1800-tallet begyndte danskerne også at benytte hvede til brød i stedet for rug. Brød til morgenmaden skulle i den pæne familier nu være lyst. Det opvoksende borgerskabs kultur omfattede også nye normer for bordskik og hygiejne. Hvor man før havde siddet ved langbord på bænke og spist grød fra samme fad med personlig kniv og ske, blev der nu indført tallerkner og glas til hver. Egen stol ved bordet og bestik – som nu også skulle omfatte gaflen – blev en del af borddækningen. Selvom borgerskabet i perioden kom til at omfatte en større del af befolkningen, var det næppe mere end et mindretal, der kunne følge denne fine madkultur, og de fleste havde ret begrænset adgang til fødevarer som kød, mælk og smør.
Omkring århundredeskiftet 1900 begyndte den forudgående tids industrialisering at slå igennem på den brede befolknings spisemønstre: 
1) Mere kød. De nye effektive transportmidler (dampskibe, jernbaner) havde gjort dansk korn ukonkurrencedygtigt til fordel for amerikansk og russisk. Det tvang det danske landbrug, der i de forudgående år havde levet godt af korneksport, til en radikal omstilling – fokus blev fra 1880erne flyttet fra korn til animalske produkter (men især smør og flæsk). Store mængder flæsk blev eksporteret, men det var ikke alt, der kunne afsættes i udlandet. Den store mængde restudskæringer blev afsat på hjemmemarkedet, og fersk kød, der før havde været forbeholdt de rigeste eller særlige lejligheder, nåede ud til en bredere befolkning end tidligere. Kødhakkemaskinen blev hvermandseje, og retter med kødfars blev udbredte. 
2) Frokostmadpakken erstatter den varme middagsmad, og middagsmaden bliver gradvist et aftensmåltid. Mange var flyttet til byerne for at blive arbejdere. De havde lange arbejdstider (13 timer i 1870) og så lange pauser, at de kunne nå hjem og spise varm middagsmad. Efterhånden blev både arbejdstiden og pauserne forkortet, så det blev upraktisk at tage hjem i pausen. Derfor forskød flere og flere den varme middagsmad til efter arbejdstid og spiste madpakke på arbejdet. Den i starten lidt triste nødvendighed i at spise koldt midt på dagen førte langsomt til en holdningsændring, der næsten romatiserer rugbrødsmadderne. Udviklingen fortsætter indtil 1950'erne, hvor det almindelige måltidsmønster er koldt midt på dagen og varmt om aftenen. 
3) Fald i hjemmeproduktionen af mad. Industialiseringen og nye behov medførte langt større udvalg af forarbejdede fødevarer og fald i hjemmeproduktion: Rugbrødet, der for mange stadig var hovedernæringskilde (og havde en standardvægt på 4 kg), blev i større og større omfang bagt på fabrikker og i fællesbagerier i stedet for hjemme. Leverpostej, der før blev lavet hos viktualiehandlerne, blev i årene op til Første Verdenskrig i stærkt stigende grad fabriksfremstillet. Den var blevet et nationalpålæg og var en god forretning, da den blev lavet af svineudskæringer som lever, der ikke let kunne eksporteres.
Danmark led ikke så meget under Første Verdenskrig som andre lande og kunne pga. neutraliteten forsyne de krigsførende parter med bl.a. heste og levnedsmidler. Krigens begrænsede verdenshandel og stigende danske eksport medførte vareknaphed, og det fik regeringen til at indføre rationering i 1917. Den blev ophævet i 1921. Eksporten medførte også, at nogle få danskere blev meget rige. "Gullaschbaronerne" tjente godt på umoralsk aktiehandel eller på at sælge dåsegullasch af tvivlsom kvalitet til den tyske hær.
Mellemkrigstiden var præget af folkeoplysning om hygiejne og ernæringslære, der kom i kølvandet på videnskabens nye erkendelser som opdagelsen af vitaminerne. Ifølge flere historikere var der en tendens til kedelig, men (efter tidens normer) ernæringsrigtig mad, og borgerskabets madkultur (se afsnittet ovenfor) blev ikke videreudviklet og fik ikke fæste i større befolkningskredse. Kirsten Marie Jensen, forfatteren af den kendte Frøken Jensens Køkken fra 1901, var med til at stadfæste dette ved bl.a. at bringe opskrifter på et større antal "snyderetter" som forloren hare, der ikke er lavet af hare, men af hakket kalv og flæsk samt et systematisk forbrug af margarine i stedet for smør og brug af få krydderier.
Det højt belagte smørrebrød blev i begyndelsen af 1900-tallet populært ved sammenkomster uden for hjemmet. Denne danske specialitet var "opfundet" i 1880erne på restauranterne Oskar Davidsen og Divan 2 hos Fru Nimb. Det kan karakteriseres som festudgaven af almindelige madder og blev i modsætning til dem kun lavet i professionelle køkkener af smørrebrødsjomfruer. En anden nyhed i Danmark fra tiden omkring århundredeskiftet er øl på flaske. Flaskernes udseende har ikke ændret sig væsentligt siden da.
Rationeringen af fødevarer blev ophævet 1952, men der var stadig mangel, og kød var dyrt – især kyllinger. Få havde køle- eller fryseskab, så maden blev indkøbt dagligt og var udpræget årstidsafhængig. Ud over danske råvarer var stort set kun kaffe, te, appelsiner og bananer tilgængelige. Økonomien var fortsat en begrænsende faktor i madlavningen, og mad udgjorde en stor post i husholdningsbudgettet, nemlig 30% af den disponible indkomst. Det var altså en vigtig egenskab for husmoderen at være sparsommelig – med de indskrænkelser i madlavningen det havde til følge. Til sammenligning er forbruget af fødevarer, tobak og drikkevarer i mellemtiden droslet helt ned på ca. 12% af de danske husholdningers disponible indkomst (2005).
Især to faktorer prægede udviklingen i madkulturen i denne periode. Den ene var velstandsstigningen, der fra slutningen af 50'erne til begyndelsen af 70'erne gav mulighed for anskaffelse af husholdningsudstyr (bl.a. køleskab) og for større forbrug af dyre fødevarer (mest markant: kød). Den anden var kvindernes indtog på arbejdsmarkedet, der betød mindre tid til madlavning. Resultatet blev en drejning væk fra det sparsommelige, men tidskrævende, gammeldags danske køkken med dets mange grove grøntsager, rugbrød og kun ganske lidt kød.
Flere og flere fik overskud og interesse for kogekunst og gastronomi. Interessen blev forstærket på ferierejser til Sydeuropa, i TV-programmer, bøger, aviser og det år for år større antal af nye importerede fødevarer. Irma markedsførte udenlandske specialiteter og var med til at gøre bl.a. vin til et udbredt forbrugsgode. Inspiration til anvendelsen af de nye muligheder, kunne hentes på TV, hvor de sparsommelige og praktiske "husholdningslærerinder" skiftedes ud med karismatiske "mesterkokke". Og mejerierne gennemførte en meget effektiv kampagne for deres produkter bl.a. under slogan som "Det er smørret der gør'et" og "Brug smør – det gør vi" (TV-kokkene Conrad Bjerre Christensen og Aksel). Karolines Køkken åbnedes i 1962 med det formål at øge mejeriernes afsætning vha. kampagner og kogebøger. Samtidig udvidede mejerierne deres sortiment voldsomt med bl.a. syrnede mælkeprodukter (yoghurt og ymer), og salget af disse steg kraftigt fra næsten ingenting. Dette blev hjulpet af, at det i 1964 blev tilladt at tilsætte frugt i de syrnede produkter.
70'erne var præget af et ekstremt voksende kødforbrug (på 40% alene i 70'erne). Kødkvaliteten steg også, hvilket kan tilskrives de nye supermarkeders centralisering, effektive logistik og kvalitetspolitik, der gjorde det muligt at skaffe langt mere godt kød. "Bøfkød" af høj kvalitet var blevet tilgængeligt for den voksende middelklasse i supermarkederne, og pandestegningen havde den fordel, at det gik hurtigt og ikke krævede en hjemmegående husmor.
Bøfferne blev spist efter amerikansk forbillede med bagekartoffel med dip og amerikansk salatbord med bl.a. icebergsalat (salatbordet blev meget populært i slutningen af 70'erne). Lasagne (Garfield), pizza, grillkyllinger, burgere og chile con carne kom også til Danmark via USA – på trods af, at nogle af dem som bekendt har rødder i Italien.Selv om det ikke var tilfældet, at de gamle danske retter forsvandt som sådan, så ændrede mængdeforholdene sig på tallerknen: Hvis man f.eks. tidligere havde spist flere kartofler per frikadelle, var tendensen nu flere frikadeller per kartoffel. Forbruget af grove grøntsager, der kræver relativ lang tilberedningstid, gik tilbage. Forbruget af ris og pasta steg lidt, men kartoflen forblev det vigtigste tilbehør. 
Udviklingen blev ikke af alle set som fremskridt. Nedlæggelse af små specialbutikker til fordel for supermarkeder (i 1971 styrkedes supermarkedernes position yderligere, da bymejeriernes mælkesalgsmonopol fra 1940 faldt), fødevarebranchens industrialisering og den nye kød- og fedtrige mad blev kritiseret af en række græsrodsbevægelser. Økologi, vegetarisme og sund mad blev diskuteret. Et af resultaterne heraf var letmælken, som kom på markedet i 1973.
1970'ernes lavkonjunktur med de to oliekriser mundede ud i en historisk høj arbejdsløshed i 1982. Firserne, der også fik tilnavnet fattigfirserne, var præget af arbejdsløshed, opstramning (se Kartoffelkuren), nedskæringer og besparelser, der tydeligt var at mærke for forbrugerne. Disse forhold fik danskernes prisbevidsthed til stige – også på madområdet: Discountbølgen slog igennem (i Danmark åbnede Aldi i 1977; Fakta og Netto i 1981), og dette segment erobrede solide markedsandele.En anden tendens var den fokus på individet, der fandt sted i 1980'erne og afløste de mere fællesskabsorienterede bevægelser i 70'erne. Det blev moderne og almindeligt at spise ude og at gå på café. Fedme blev til en lavstatussymbol, og reklamer for fødevarer begyndte at tale til folks dårlige samvittighed. Et stigende antal danskere kom til at lide af anoreksi eller bulimi. En række nye ord beskriver firsernes madkultur: Ordet fastfood, der blev brugt første gang på dansk i 1977, udfoldede sin betydning i firserne med McDonald's (første afdeling i Danmark i 1981), Burger King og grillbarer. Lørdagskylling – en færdigparteret og ovnklar kylling var fra 1982 et stort hit – nem og til en pris, så man også kunne spise den på en lørdag eller til hverdag (før havde kylling været ret eksklusivt – søndagsmad). Minutsteak (1985) var et andet nyt salgsord, der beskriver kundernes ønske om hurtig og nem mad.I 1985 blev den første landsdækkende kostundersøgelse gennemført, og den viste bl.a., at de populæreste middagsretter hed frikadeller, medisterpølse og hakkebøf – altså ikke ligefrem nye retter, der udnyttede det store udvalg af tilgængelige eksotiske fødevarer (i den nyeste kostundersøgelse fra 2000 har dette i øvrigt ikke ændret sig). Selvom retterne hed de samme som tidligere, fremgår det af salgstal, at sammensætningen på tallerknen havde ændret sig markant fra før velstandsstigningen: Mere kød og mindre kål og kartofler. Det brede udvalg af fødevarenyheder blev mest udnyttet i weekenden, hvor et typisk festmåltid var rejecocktail med icebergsalat og thousand island-dressing, minutsteak og bagekartoffel.
Med traditionel menes her gamle danske retter, der endnu i dag tilberedes og spises, evt. med mindre ændringer.
Astrup, Arne; Meyer, Claus (2002), Spis igennem (1. udgave), Politikens Forlag, ISBN 87-567-6742-0. 
Boyhus, Else-Marie (1996), Grønsager - en køkkenhistorie, Gyldendal, ISBN 87-00-23168-1. 
Boyhus, Else-Marie (1998), Grisen - en køkkenhistorie, Gyldendal, ISBN 87-00-35258-6. 
Boyhus, Else-Marie (2000), I lære som kokkepige, Frederikshavn: Dafolo, ISBN 87-7794-507-7. 
Boyhus, Else-Marie (2003), Kogekunst nu og da, København: Lindhardt og Ringhof, ISBN 87-614-0258-3. 
Bühlmann, René (1991), Madpakken - træk af spisevanernes historie, København: Forlaget Fremad, ISBN 8755717284. 
Bühlmann, René; Svendrup, Torben (1993), Brød og kager - træk af spisevanernes historie, København: Forlaget Fremad, ISBN 87-557-1828-0. 
Holm, Lotte (1996), "Madkultur og forskning" (PDF),  i Overgaard, Tina; Hansen, Martin Winther, Den danske madkultur, Kulturprofilen, Kulturministeriet, ISBN 87-87361-47-7. 
Fakstorp, Jørgen; Boyhus, Else-Marie, (red.) (1998), Gastronomisk Leksikon, Nordisk Forlag, ISBN 87-00-20284-3. 
Fink, Jørgen (2008), Mælk, monopol og myte - Mælkehistorie og mælkehistorier, 17, Aarhus Universitet: Kontur, arkiveret fra originalen (PDF) 2009-07-19. 
Færch, Tove; Møller, Maja; Hougaard, Anne Kirstine, (red.) (2008), Det gode madliv - Karoline, maden og måltidet i kulturen, Arla Foods, ISBN 978-87-992509-1-2. 
Gercke, Ulrikke; Klinken, Katrine; Hegelund, Malene; Mendelsohn, Anne (2004), Familiens bog om årets traditioner, Politikens Forlag, ISBN 87-567-7052-9. 
Petersen, Halvor (1997), Et stykke med leverpostej - Danmarks nationalpålæg, Roskilde Museums Forlag, ISBN 87-88563-340. 
Holm, Lotte (2007), Mad, mennesker og måltider - samfundsvidenskabelige perspektiver, Munksgaard Danmark, ISBN 978-87-628-0724-2.  (e-bogsudgave)
Jacobsen, Jan Krag (1999), Betænkning nr. 1367 - Måltidets Hus, Ministeriet for Fødevarer, Landbrug og Fiskeri, ISBN 87-601-7984-8, arkiveret fra originalen (PDF) 2009-07-18. 
Jensen, Kirsten Marie (2001), Frøken Jensens Kogebog (genoptryk af første udgave fra 1901), Gyldendalske Boghandel, Nordisk Forlag, ISBN 87-00-49946-3. 
Jacobsen, Jan Krag; Husby, Ida; Skaarup, Bi; Holm, Lotte; Carlsen, Helle Brønnum; Bojesen, Rasmus Bo (1997), Den danske madkultur, Kulturministeriet. 
Kjærnes, Unni, (red.) (2001), Eating Patterns - A Day in the Lives of Nordic Peoples, arkiveret fra originalen 2009-03-20. Leed, Bente; Benthien, Claes (2006), Madkultur, Odense: Erhvervsskolernes Forlag, ISBN 87-7881-643-2. 
Meyer, Claus; Boyhus, Else-Marie (2002), Dansk mad og madkultur, arkiveret fra originalen 2008-09-28. 
Nielsen, Geert A.; Schmedes, Louise (2008), Madkultur - værsgo, København: Columbus, ISBN 978-87-7970-069-7. 
Ritzau (2006-12-09), "Danskerne er til traditionel jul", Politiken, hentet 2008-09-12. 
Skougaard, Mette (1984), Bondens køkken, København: Nationalmuseet, ISBN 87-480-0467-7. 
Stahlschmidt, Finn; Wallengren, Cecilie (2005-03-03), 25 år med aktive investeringer - Lønmodtagernes Dyrtidsfonds jubilæumsskrift, Lønmodtagernes Dyrtidsfond, ISBN 87-990768-0-2, arkiveret fra originalen (PDF) 2009-07-19. 
Sørensen, Tea Krogh; Zahle, Morten (2007-12-19), "De danske juleborde bugner", Jyllands-Posten, hentet 2008-09-12. 
Thomsen, Allan Mylius (1995), Café Fodkold, Sommer og Sørensen, ISBN 8790189159. 

Det traditionelle færøske køkken har igennem århundreder udviklet sig på sin egen måde på grund af Færøernes beliggenhed langt ude i Nordatlanten og er på én gang meget enkelt og særdeles komplekst.
Klimaet på øerne er ikke velegnet til dyrkning af korn og grøntsager. Derfor består traditionel færøsk mad for en stor del af kød af opdrættede dyr samt af vilde land- og havpattedyr og -fugle samt af fisk. Kartofler blev almindelige i 1800-tallet og er for de fleste uundværelig i dag og spises daglig. Mange spiser slet ikke grøntsager eller kun meget lidt.
I nutiden spiser færingerne både traditionel færøsk mad, men også mad som spises i de øvrige nordiske lande. Mange spiser til dagligt det lufttørrede kød fra fisk, får og hvaler. Man spiser også i nutiden kød fra de tre stadier i tørringsprocessen ("visnet" - lettørret, "ræst" - halvtørret og (hel)tørret), men også i fersk tilstand. Visnet og ræst kød og fisk må koges, mens tørret fisk, kød og hvalkød spises som det er, oftest sammen med kogte kartofler, skærpekød spises ofte som pålæg på rugbrød eller "drýlur", tørsaltet spæk af grindehval spises ofte sammen med tørret eller kogt grindekød ("tvøst"), med tørret fisk eller ræst fisk. Tørsaltet spæk gemmes mørkt i salt og kan holde sig i lang tid. Det tørrede kød spises, som det er. Normalt er lammekød, som hænges op at tørre, efter slagtningsperioden omkring slutningen af september og til cirka midten af oktober, tørt omkring sidst i december – januar. En delikatesse er "garnatálg", som kun skal fermentere i tre måneder. Indholdet er tilberedte indvolde pakket i mavenettet og lukket så grundigt inde, at det er som en vakuumpakning. Den færdige garnatálg skæres i skiver, smeltes på en pande og spises som sovs til ræstfisk.
Det er meget forskelligt, hvad folk spiser til højtider. Nogle spiser f.eks. ræstfisk og "speril" juleaften, mens andre spiser flæskesteg eller and.
Før i tiden, men også i nutiden, havde øernes dyrebestand, fårehold, fiskeri, hvalfangst, og fuglefangst stor betydning for den selvforsynende husholdning. De gamle spisetraditioner holdes i hævd med opskrifter fra dyr og fugle, man selv ude i naturen har været med til at fange.
Den oprindelige mad på Færøerne kom for det meste fra øernes dyrebestand, hovedsagelig fra får i udmarken, fugle i fuglefjeldene og havets fisk og hvaler. Klimaet er ikke det bedste til dyrkning af korn, grøntsager, frugt o. l., og grøntsager og frugt har ikke haft den store betydning, men korn har haft stor betydning til bagning af brød og til fodring af husdyrene. Først i slutningen af det 19. århundrede blev kartofler almindelige, selv om folk længe havde kendt til dem. I stedet kogte de færøske kålroer til f.eks. middagsmaden. Før i tiden fik færinger C-vitaminer hovedsagelig fra rabarber og en lignende plante som kaldes kvonn, disse vokser godt på Færøerne, rabarber dyrkes stadig til eget brug men kvonn er ikke almindelig længere. D-vitamin fik og får færinger stadig fra fede fisk og fra hvalspæk.
Alt fra et slagtet får blev udnyttet. Foruden kødet brugte man hoved, fødder, lever, lunger, hjerte og vom samt blodet (med et fælles ord kaldet avroð). Det er forskelligt, hvor meget folk bruger af fårene i dag, fødderne bruges ikke, men ude på de små øer og bygder, hvor man ikke har høj indkomst, bruges stadig det meste af fåret til mad. Vedrørende grindehvaler, så spiste færinger før i tiden også lever, nyrer mm. af hvalen, men forskning har vist, at disse indeholder alt for høje mængder af giftige stoffer, forårsaget af forurening fra de industialiserede lande, at det frarådes at spise disse. Hvalkød og spæk indeholder også f.eks. kviksølv, men det spises alligevel. Færøernes veterinære og madvaremyndigheder, Heilsufrøðiliga Starvsstovan, anbefaler, at folk ikke spiser hvalkød for ofte, kun ca. engang om måneden, at piger og kvinder ikke spiser spæk overhovedet indtil de har fået de børn de skal have, og at gravide og ammende kvinder ikke spiser hverken hvalkød eller spæk.
Kartoffel, kålroe og rabarberDesuden jages sneharer, som blev indført 1855 fra Norge. I dag er der en vildtlevende bestand på ca. 5.000, som jages i november og december.
Selv i dybfryserens tidsalder bliver fisk, fåre- og hvalkød hængt til lufttørring i den traditionelle færøske hjallur, et træskur med luftgennemstrømning, hvor man også konserverer færdiglavede specialiteter ved lufttørring. Færingerne lufttørrer den største del af egen fårekødsproduktion.
Efterårets vejr har indflydelse på, om tørringsprocessen lykkes, og kødet dermed får den rigtige smag. Vejret må ikke være for varmt, da fluerne så kan lægge æg og kødet derved bliver ødelagt af maddiker. Lufttørringen kan deles op i tre trin: Visnað (“visnet”), ræst (halvtørret/lagret) og tørret. Processen “Visnet”, varer kun få dage,og benyttes overvejende til tørring af fisk.
Når fårene er slagtet til oktober, hænges de op et vindfyldt sted, eller i er skur med gennemstrømning af saltet havluft. Ved juletid har de tre måneders udtørring i den særligt tørre luft med et relativt højt indhold af salt forvandlet det ferske kød til ræst. Herefter koges kødet for at kunne spises, og suppen kogt på kødet serveres i samme måltid. Hvis vind og temperaturer er til det, kan kødet i form af køller hænge videre, og efter yderligere tre til fem måneder er kødet blevet til skærpekød.
Mælke- og eddikesyrebakterierne har nu nedbrudt proteinerne inde i kødet så kraftigt, at man kan spise kødet uden yderligere forarbejdning, og den rige svampevækst i form af Penicillium roqueforti, der sidder på ydersiden, bidrager med yderligere smag til det kraftigt smagende møre mørke kød.
Skarpræstur eller på dansk skærpekød er ekstra velhængt fårekød, der efter ca. 6-9 måneders lagring har en speciel streng smag, som udefrakommende lige skal vænne sig til.
Bleytræstur er kød, der kun lufttørres i kort tid – betegner normalt en tidlig periode af tilberedning af lufttørret fisk.
Garnatálg er en færøsk fårespecilitet. Tarmfedtet formes til en stor oval klump, som lufttørres. Den færdige garnatálg skæres i skiver, steges på en pande og spises som tilbehør til restfisk.Slagtede får bliver ophængt i ét stykke. Slagtede fugle og fisk bliver ophængt parvis på en tørrestang. Grind skæres i aflange kødlunser (som kaldes likkjur i flertal, likkja i ental, grindalikkja) og bindes rundt om en tørrestang ofte udendørs under et tagudhæng.
Det er vigtigt at fluerne holdes på afstand, især i mildt vejr om efteråret, da man ellers risikerer at få maden spoleret af maddiker.
Helleflynder, havtaske, makrel, og torsk, som lever i farvandene omkring Færøerne, har en fremragende kvalitet. Friskfangede fisk kan købes i butikkerne i de store byer. Ellers kan men købe fiskenes direkte fra bådene, eller fås gratis fra familie og bekendte, da det er gammel færøsk tradition, at fødevarer ikke sælges.
Fiskaknettir er fiskeboller tilberedt af torskekød og kogt sammen med fårefedt. En specialitet er rognaknettir, tilberedt af rogn.
tunga er Rødtunge.En af de færøske delikatesser, som har fundet vej til gourmetrestauranter udenfor Færøerne, er de gigantiske Jomfruhummere, jomfruhummere. Andre specialiteter er hummer, rejer, søpindsvin, kongekrabbe, konksnegl, krebs og utallige former for muslinger, bl.a. kammuslinger, albueskæl, blåmusling og knivmuslinger .
Grindehvalen, og i mindre antal hvidskævinger springere (se Grindedrab), har altid været en vigtig færøsk næringskilde. Før i tiden, efter dårlige vejrperioder, hændte det ofte, at de slagtede grindehvaler gjorde, at der var mad nok til hele vinteren.
Hvalkød har traditionelt været en vigtig del af færingernes kost, men hvaler indeholder i dag så meget kviksølv, at sundhedsmyndighederne advarer om at man ikke skal spise hvalkød dagligt, helst ikke mere end højst engang om måneden. Gravide kvinder frarådes helt at spise hvalkød og spæk og kvinder i den fødedygtige alder skal helst spise så lidt som muligt. En undersøgelse fra 2013 hvor 200 tilfældige kvinder under 40 år blev spurgt, hvor ofte de spiste hvalkød og spæk viste, at 47 % spiser hvalkød og spæl enten aldrig eller meget sjældent. Kun 17 % svarede, at de spiste det mere end en gang om måneden, og ingen svarede at de spiste det ofte.
Tvøst og Spik er grindehvalkød og spæk. Hvalkødet hænges udendørs op for at tørre. Når den er hængt til tørre, er det skåret i lange skiver, og derefter hængt under et tag, for at beskytte det fra regnen. Hvalspæk er meget nærings- og vitaminrigt – samtidig et gratis produkt, der sjældent handles, men fordeles mellem de ca. 16.000 private husholdninger på Færøerne.
Tvøst er grindehvalkød og spæk. Hvalkødet hænges udendørs op for at tørre. Når den er hængt til tørre, er det skåret i lange skiver, og derefter hængt under et tag, for at beskytte det fra regnen
Spik er hvalspæk som er meget nærings- og vitaminrigt – samtidig et gratis produkt, der sjældent handles, men fordeles mellem de ca. 16.000 private husholdninger på Færøerne.
Saltgrind er kogt og saltet grindekød, der ofte spises med kartofler og sennep som tilbehør.
Grindabúffur er en grindehvalbøf, som almindeligvis serveres med brun sovs og kartofler til.Hammershaimb skrev 1891 i sine erindringer:
”Grindehvalen har en stor betydning for indbyggerne. De store mængder af kød giver rigelig næring i frisk, tørret og saltet tilstand, således at et godt grindeår betød, at man aldrig gik sulten i seng og altid fik afvekslende næringsrig mad på bordet."
Det kan aldrig forudsiges, hvornår der kommer grind. Færingerne må vente, til hvalerne kommer i nærheden af fjordene og derefter jage dem ind på sandbredden i bunden af fjorden på en af de ca. 23 godkendte hvalbugter. Grindekød og spæk er også i nutiden værdsat som en vigtig del af det færøske køkken.
Den traditionelle fuglefangst med fleygastong (lang stang med ketsjer) praktiseres også i mindre omfang i nutiden. Når mallemukkens unger forlader reden, er så fede, at de ikke klarer at flyve og derfor ligger i havet i nogle dage, og kan derfor fanges med ketcher direkte fra bådene i august/september. Mallemuk-ungerne (kaldes havhestaungar i det nordlige Færøerne, i Suðuroy for nátaungar) kan enten koges eller steges. Mange spiser drýl (en slags brød, som først steges på en pande, og derefter bager i ovnen) sammen med malemukungerne, mens andre spiser kogte kartofler til. Drýlur kan være af hvedemel eller af rugmel, på Suðuroy er det mest almindeligt med fínadrýl (hvedemels-drýl), mens det nordenfjords er mere almindeligt med rugdrýl. Mallemukker, lomvie og søfuglenes æg er en vigtig del af råvarerne til det færøske køkken. Havfuglen Lunde, som yngler på Færøerne, specielt på øen Mykines og Mykineshólmur, har traditionelt været en vigtig del af den færøske kost. Lunden i Mykines blev fredet foreløbig i 2012. Det blev besluttet på "grannastævna", af de lokale på øen og folk med tilknytning til øen og sysselmanden for området. Beslutningen skal revurderes hvert år efterfølgende. I 2013 var lunden fredet i Nólsoy, Mykines, Skúvoy, Suðuroy og Lítla Dímun. I 2014 blev det besluttet at forlænge fredningen af lunde i Mykines, selv om der nu var flere lundeunger at se i hulerne.
Andre fuglearter, som ikke er fredet, må kun fanges fra oktober til januar, og ungfuglene må fanges i juli måned. Se også Færøernes fugle.
I februar 2017 modtog restauranten Koks én stjerne i Michelinguiden. Koks bruger primært lokale råvarer som fisk, skaldyr og lam, Restauranten var i Hotel Føroyar de første år, men siden maj 2016 har restaurant Koks været i Kirkjubøur.
I august 2017 vandt færinger 3 Embla-priser ud af syv kategorier. Embla er en fælles nordisk madpris, der blev uddelt for første gang i 2017. Den færøske kok Leif Sørensen vandt for Fish Chips i kategorien Nordisk madhåndværker 2017. Dímunargarður vandt prisen for Nordisk råvareproducent 2017. Heimablídni vandt i kategorien for Nordiske maddestination 2017.

For alternative betydninger, se Det var en lørdag aften. (Se også artikler, som begynder med Det var en lørdag aften)"Det var en lørdag aften" er en dansk folkevise. Visen kendes fra Svend Grundtvigs bearbejdning, der udkom første gang i P.O. Boisens sangbog Nye og gamle Viser af og for Danske Folk i 1849. 
Visen er enkel med fire linjer i hvert vers med rimskemaet "abcb". Der er fem vers i den først kendte udgave og otte i Grundtvigs bearbejdning. Visen beskriver en ung pige, der forgæves venter på sin elskede en lørdag aften, og da hun heller ikke ser ham i kirken dagen derpå, reflekterer hun i sin fortvivlelse over kærligheden og — i Grundtvigs version — tror aldrig, hun kommer til at elske igen. 
"Det var en lørdag aften" er optaget i Kulturkanonen fra 2006 som en af tolv højskolesange under partiturmusik. Den er indspillet i en lang række udgaver med så forskellige kunstnere som Else Brems, Niels-Henning Ørsted Pedersen og Kenny Drew samt Kim Larsen & Kjukken.
Georg Metz hævder, at sangen "efter alt at dømme" stammer fra 1400–1500-tallet.
Den er sporet til at optræde første gang på tryk i 1837 og angives da til at være optegnet i Skanderborgegnen nærmere bestemt Adslev.
Det var Frederik Sneedorff Birch, der i 1837 udgav fem viser i Danske Folkeviser og Melodier. Sneedorff Birch angiver om viserne, at de "af Samleren optegnede i samme Form, hvori han har modtaget dem af de jydske Bønderpigers Mund".Ulrik Lehrmann medgiver, at sangen kan stamme fra 1400–1500-tallet, men mener samtidig at visen ikke behøver at være særlig gammel (i forhold til førstetrykket i 1837) eller at den kunne "stamme fra et ikke længere kendt 1600–1700-tals skillingstryk i arkaiserende folkevisestil, hvorfra den så ad snirklede omveje er vandret videre til bondepigen på Skanderborgegnen".
Andre litterater er også af den formodning, at "den er sandsynligvis digtet langt senere end de middelalderlige folkeviser".I Andreas Peter Berggreens sangbog Folke-sange og melodier ser man en version (nummer 123a i anden udgave fra 1860) angivet "Fra Nordsjælland", mens versionen med den gængse melodi (nummer 123b) er uden angivelse af oprindelse, dog at "Texten en Omdigtning af den foregaaende Folkevise ved Svend Grundtvig".På skrift er det også hævdet, at Svend Grundtvig hørte visen fra "en gammel mand eller kone" på "Århusegnen."
I den lyriske kærlighedsvise beskriver en jeg-fortæller om sine forventninger til sin elskede kæreste, der viser sig at svigte. Om lørdagen venter fortælleren forgæves på at kæresten kommer, men fortælleren må gå alene i seng. Næste dag om søndagen håber fortælleren at møde kæresten ved kirken, men der kommer kæresten heller ikke.
Indirekte beskrives jeg-fortælleren som en kvinde gennem blandt andet "flettede mit hår".
Visens strofer har 4 verselinjer med rimskemaet abcb. Grundtvigs 1849-version har 8 strofer, medens versionen fra 1837 har 5 strofer,
De 4 første strofer i alle tre versioner svarer til hinanden mens 1837-versionens sidste strofe svarer til den nyere versions 7. strofe (forskelle er angivet med kursiv):
I forhold til 1837-versionen har Grundtvigs 1849-version lidt mindre simple rim. 
I den ældste version rimes der på dig/mig og er/er, mens der for den yngste rimes tilsvarende på ind/sind og groer/boer. 
Den ældste version gentager også rimet fra 2. strofe i 3. strofe (bitterlig/dig), mens den yngste version konstruerer et nyt rim med haar/Kirkegaard. Forøvrigt rimer bitterlig og dig ikke med moderne udtale (bitterli/daj).
Den nyere version indfører også en række nye elementer: kirkesti, tåre og jeg-fortællerens følelsesmæssige og tragiske situation understreges med de tilføjede linjer "Der faldt min Taare i", "Jeg stunder til min Grav" og "Jeg elsker aldrig meer".
De ældre versioner er et par steder mere direkte med ordene "beskue" og "bedrage": Det hedder "jeg vilde hen til Kirken gaae, for at beskue dig" i stedet for "Saa gik jeg mig til Kirken hen, Og om den Kirkegaard" og "for at bedrage mig" over for "Og slaget mig af Sind".
Ifølge Georg Metz vidner det om en mere "konkret og kødelig interesse" i den folkelig version med "stærke følelser" og langt fra "det indadvendte, halvt selvmedlidende og resignerede" i Grundtvigs sarte version.
Metz påpeger også at den folkelige version slutter åbent med et spørgsmål, mens Grundtvig lader sin omarbejdning slutte kategorisk med "Jeg elsker aldrig meer".Poul Henningsen skrev ny tekst til sangen i 1953 for Helsingør Revyen. 
Frem for at lade kvinden være forsmået, gør Henningsen hende til en oprørsk kvinde der ikke følger manden. Henningsen bevarer den oprindelige melodi i revyvisen. 
Anderledes valgte den danske popduo Souvenirs at skrive ny tekst og melodi, men at bevare temaet om at være "brændt af" en lørdag aften. Deres sang En Rastløs Lørdag Aften fra 1996 begynder med "Det var en lørdag aften", men fortsætter så "jeg sad og sminked' mig". Senere i sangen lånes "Du loved' mig at komme, men kom dog ej til mig" fra den oprindelige tekst.
Östen Warnerbring indsang en svensk-sproget version, Det var en lørdagsafton, hvor han havde ændret i indholdet af teksten til at handle om hans erindring om Danmarks befrielse i maj 1945.
Med den kendte melodi skal første og anden verselinje gentages på samme melodifrase, og tredje og fjerde verselinje skal også gentages, men på hver sin frase. 
I Berggreens Folke-sange og melodier og den senere Danmarks Melodibog er sangen noteret i F-dur og spænder en stor none fra et c' til d". 
Berggreens version indholder også et parallelt klaverarrangement. Her er tempobetegnelsen andantino.
Georg Metz karakteriserede melodien som "repeterende, enkel, melankolsk".Melodien i Boisens ældre melodibog fra 1852 adskiller sig lidt fra den gængse, derved at den efter gentagelsestegnet vælger et par andre toner at føre melodien med.
I Boisens melodibog får den også tempobetegnelsen andantino men det er udelukkende melodien uden harmonisering der er angivet.
Sangen blev i 2006 optaget på Kulturkanonen som en af 12 højskolesange under partiturmusik.
I Modersmål-Selskabets kanon fra 2005 på 20 sange og 10 salmer finder man også visen.
I Klaus Lynggaards bud i 2005 på 12 kanoniske danske sange indgik også Det var en lørdag aften. Han skrev "Nok den skønneste af dem alle og én af de der eksemplariske sange, der ubesværet og elegant demonstrerer den uimodsigelige sammenhæng mellem tekst og melodi" og anså den for "Så enkel, at det nærmer sig det puritanske".Til digtsamlingen Mit yndlingsdigt valgte Niels Hausgaard Det var en lørdag aften. Han begrundede sit valg med: 
"Det er så enkelt og rent i tonen, at det kun overgåes af naturen selv. Det handler om ulykkelig kærlighed, et smerteligt fænomen der formentlig vil være det samme til alle tider." Hausgaard kaldte det "smuk" og "et eviggyldigt billede af mennesket, når det er smukkest og allermest menneske."Grundtvig fandt ikke visen værdig til optagelse i sit værk Danmarks gamle Folkeviser. 
Første gang visen nåede en vis kanonisering var med førsteudgaven af Folkehøjskolens Sangbog fra 1894.
Året efter blev den udgivet som en del af første bind af Danmarks Melodibog i et klaverarrangement.
Man finder også visen inkluderet i Svend Nielsens antologi over 147 traditionelle danske lyriske kærlighedsviser.Folkevisen er indspillet af et væld af forskellige danske sangere.
En af de tidligste indspilninger er af Lulu Ziegler med Willy Sørensens Strygeensemble fra 1949.
Året efter indsang den danske mezzosopran Else Brems sangen.Niels-Henning Ørsted Pedersen indspillede med Kenny Drew en jazzet instrumentaludgave af sangen til albummet Duo udgivet i 1973.
Mathias Grip lagde ny melodi til og omarbejdet teksten til en version der udkom i 2000.
og samme år udkom Peter Abrahamsens album Tit er jeg glad samt Harald Haugaard og Morten Alfred Høirups album Lys med sangen.Channe Nussbaum bevarede teksten, men gav teksten ny melodi til sin a cappella-indspilning på albummet Hvis det ikke er kærlighed, der udkom i 2006. I hendes version er to strofer slået sammen til en strofe og hun gentager ikke verselinjerne.
Östen Warnerbring versioner forekommer på albummet Østen warnerbring fra 1976 og albummet Østen på dansk fra 1977.Birgitte Bruun har indspillet Poul Henningsens version til albummet Sange af P.H. fra 1989.Folkevisen gav navn til Erik Ballings film fra 1968 med samme navn, hvor Balling selv og Klaus Rifbjerg stod for manuskriptet.
Samme år udgav Charlotte Standgaard en digtsamling med titlen Det var en lørdag aften.Jan Mågård opsatte også en teaterforestilling på Rialto Teatret med titlen.

Detroit er den største by i den amerikanske delstat Michigan med 681.090 indbyggere i 2013. Byen er opkaldt efter det franske ord détroit, som betyder “stræde”. Byen er administrativt centrum i det amerikanske county Wayne County. Befolkningen var i 1960 ca. to millioner, men er nu mere end halveret, hvad der afstedkommer omfattende økonomiske problemer. Som en redningsplan har byrådet foreslået at jævne en tredjedel af den allerede slemt forfaldne by med jorden.Detroit ligger ved Detroit-floden og Lake St. Clair. Byen er grundlagt i 1701 af franske pelshandlere. Byen havde i slutningen af 1800-tallet en omfattende industri bl.a. fødevare-, stål- og kemisk industri. Detroit er i dag er byen bedst kendt for at være et vigtigt centrum for bilindustri og hovedsæde for "The Big Three", de tre bilproducenter Ford, General Motors og Chrysler. Byen er også kendt for sin musikindustri omkring Motown-studierne, der var specialiserede i soulmusik. Byen har derfor også de to kælenavne "Motor City" og "Motown". Byens største universitet Wayne State University er kendt bl.a. for sin biologiske og medicinske forskning. Byens økonomi er meget afhængig af bilindustrien, og byen har de sidste 30 år haft store sociale problemer. I 1967 startede en omfattende byrenovering af de centrale dele af byen, og i den forbindelse opførtes også det store højhuskompleks "The Renaissance Center" ved floden. I Detroit ligger bl.a. kunstmuseet "Detroit Institute of Art", og i forstaden Dearborn findes Henry Ford Museum. 
Den franske officer Antoine de la Mothe Cadillac grundlagde sammen med 51 andre fransk-canadiere et fort kaldet Fort Ponchartrain du Détroit i 1701, navngivet efter greven af Pontchartrain, marineminister under Louis XIV. Frankrig tilbød gratis land for at lokke familier til Detroit, som voksede til 800 indbyggere i 1765, og derfor blev den største by mellem Montreal og New Orleans.Francois Marie Picoté, sieur de Belestre (Montreal 1719–93) var den sidste franske kommandør af Fort Detroit (1758–60) og overdrog fortet til briterne den 29. november 1760. Den første bygning, som blev bygget i Detroit var Ste. Anne de Detroit Catholic Church, opført i 1701. Under den franske og indianske krig i 1760 fik britiske styrker kontrol over byen og forkortede navnet til Detroit. Byen blev amerikansk efter Jayaftalen i 1796.
Fra 1805 til 1847 var Detroit hovedstaden i Michigan. Detroit faldt til briterne under den britisk-amerikanske krig i 1812, men blev året efter tilbageerobret af USA. Detroit fik sin første borgmester (Solomon Sibley) i 1806, og bystatus i 1815.
Før den amerikanske borgerkrig gjorde byens beliggenhed ved den canadiske grænse den til et knudepunkt for den såkaldte Underground Railroad.
I slutningen af 1800-tallet og i begyndelsen af 1900-tallet blev mange af byens såkaldte Gilded Age-villaer og -bygninger bygget (i amerikansk historie refererer Gilded Age til en stor befolkningstilvækst i USA og en ekstravagant fremvisning af rigdom og brug af penge blandt USA's overklasse efter borgerkrigen i slutningen af 1800-tallet (1877–1890), (se Cornelius Vanderbilt, John D. Rockefeller, Andrew Carnegie, Henry Flagler og J.P. Morgan). Detroit blev kaldt "Vestens Paris" på grund af sin arkitektur og de elektriske gadelys på Washington Boulevard, som blev sat op takket være Thomas Edison.Detroit er strategisk beliggende ved De store søer, og blev tidligt et transportknudepunkt. Byen voksede jævnt fra 1830'erne med shipping, skibsbygning og fabriksindustri. Den voksende vognhandel fik Henry Ford til at bygge sin første bil i 1896 i en lejet garage på Mack Avenue, og i 1904 grundlagde han Ford Motor Company. Fords fabrikker og de andre bilpionerer som William C. Durant, Dodge-brødrene, Packard og Walter Chrysler forstærkede Detroits status som verdens bilhovedstad; bilmiljøet opmuntrede også lastbilsproducenter som Rapid og Grabowsky til at starte egne virksomheder.
Under forbudstiden anvendte smuglere Detroitfloden til smugling af canadisk alkohol – smuglingen blev i stor grad organiseret af Abe Bernsteins berygtede "Purple Gang".I 1930'erne opstod der bitre arbejdskonflikter da bilarbejderforeningrene blev involveret i stridigheder med Detroits bilproducenter. Fagforeningsaktiviteterne gjorde fagforeningsledere som Jimmy Hoffa og Walter Reuther berømte. I 1940'erne blev verdens første urbane sænkede motorvej, Davidson Freeway, bygget.Samtidig oplevede byen krigsårenes industrielle vækst, som førte til Detroits kaldenavn, "Arsenal of Democracy".
Industrien bidrog til en voldsom befolkingstilvækst i første halvdel af 1900-tallet. Detroit tiltrak titusindvis af nye indbyggere, især fra Sydstaterne, og voksede til at være USA's fjerdestørste by. På samme tid kom der en stor strøm af europæiske immigranter til byen. Den hurtige tilvækst førte til sociale spændinger. De "farveblinde" regler for forfremmelse på bilfabrikkerne endte i spændinger mellem racer, og udløste omfattende uroligheder i 1943.Konsolideringer i industrien i 1950'erne, især indenfor bilsektoren, øgede konkurrencen om jobs. Et omfattende motorvejssystem anlagt i 1950'erne og 1960'erne banede vejen for øget pendling. Optøjerne ved 12th Street Riot i 1967 og en ny politik om integration af skolesystemet ved valg af elever til skolerne baseret på race i stedet for geografisk tilhørsforhold så man kunne undgå rent hvide og sorte skoler førte til, at en stor andel af den hvide befolkning i byen flyttede til de voksende forstæder. Fra dette ridspunkt og til i dag er Detroits indbyggertal halveret fra 1,8 millioner i 1950. I 1974 blev Coleman Young valgt som Detroits første afroamerikanske borgmester og blev dermed også den første afroamerikaner som blev valgt som borgmester i en af USA's større byer. Han blev også den borgmester i Detroit, som sad i embedet i længst tid (til 1993). 
Oliekrisen i 1973 og energikrisen i 1979 havde stor påvirkning på amerikansk bilindustri, eftersom mindre biler fra udenlandske producenter gjorde deres indtog. Renæssance har været et ofte brugt slagord fra myndighedernes side, underbygget af opførelsen af Renaissance Center i slutningen af 1970'erne. Dette bygningskompleks af skyskrabere, udtænkt som en by i byen, bidrog til at forsinke, men ikke stoppe, strømmen af virksomheder, som flyttede fra centrum til forstæderne.
I 1980 blev det republikanske landsmøde, som nominerede Ronald Reagan som præsidentkandidat, afholdt i Detroit. På det tidspunkt havde tre årtier med stor kriminalitet, narkotikatrafik og utilstrækkelig politisk handlekraft gjort, at byen var i forfald. I 1980'erne blev forladte bygninger revet ned for at nedbringe tilholdssteder for narkopushere, og store dele af byen blev derfor omdannet til øde område (såkaldt "Urban Prairie).
I 1990'erne oplevede byen en genoplivning, hovedsageligt i centrumsområdet. I 1993 blev Comerica Tower ved Detroit Center opført som et nyt bidrag til byens skyline. I løbet af de følgende år blev der åbnet tre casinoer i Detroit: MGM Grand Detroit, Motor City Casino og Greektown Casino. Nye stadions i centrum blev bygget til holdene Detroit Tigers og Detroit Lions i henholdsvis 2000 og 2002. Byen var vært for Super Bowl og World Series i 2006, og der blev foretaget mange forbedringer i bylandskabet, og i hovedgaderne i centrum ved denne anledning.
Byen har fortsat den dag i dag udfordringer med megen kriminalitet, øde og forladte bygninger og bydele med stor arbejdsløshed. Det meste af den positive byudvikling har i de sidste årti fundet sted i centrum af byen, men forstæderne fremstår fortsat som mere attraktive områder for folk at bo og arbejde i (nogle af dem er blandt de mest velstående i USA). Områderne mellem centrum og bygrænsen (med undtagelse af nogle få bevogtede kvarterer) er i dag forfaldne, blandt de mest lovløse i USA og præget af stor arbejdsløshed og manglende sociale tiltag de seneste 40 år.
Tiltagende økonomiske problemer medførte, at byen den 18. juli 2013 måtte indgive konkursbegæring med en samlet gæld på op mod 20 mia. dollars (ca. 115 mia. kr.). Dette var den 34. kommunale konkurs i USA siden 2010 og den største nogensinde i USA's historie.
Ifølge United States Census Bureau har byen et totalareal på 370,2 km² og af dette udgør 359,4 km² land og 10,8 km² vand. Detroit er den største og væsentligste by i Detroit-området og det sydøstlige Michigan. Største højde over havet i Detroit er i bydelen University District i det nordvestlige Detroit, lige vest for Palmer Park, med en højde på 204 m.o.h. Detroits laveste område over havet er langs flodbredden, som ligger 176 m.o.h. Detroit omkranser fuldstændig byerne Hamtramck og Highland Park. Ved den nordøstlige grænse ligger det velstående Grosse Pointe.
Tre vejnet krydser byen: Det originale franske mønster, radiale avenuer fra det Washington D.C.-inspirerede system og Mile Road-systemet fra Northwest Ordinance-systemet. Byen ligger nord for Windsor i Ontario, hvilket gør Detroit til den eneste større by langs den amerikansk-canadiske grænse, hvor man rejser mod syd for at komme over til Canada. Detroit har fire grænseovergange: Ambassador Bridge og Detroit-Windsor-tunnelen sørger for biltrafikken over grænsen; Michigan Central Railway Tunnel gør jernbanetransport til og fra Canada mulig. Den fjerde grænseovergang er Detroit-Windsor Truck Ferry, nær Windsor Salt Mine og Zug Island. Ikke langt fra Zug Island ligger den sydvestlige del af byen ovenover en 6 km² stor saltmine, som ligger 335 meter under jorden.
Detroit og resten af det sydøstlige Michigan har et kontinentalt klima, som påvirkes af de store søer. Vintrene er kolde med moderate mængder sne, og nattemperaturerne kryber fra tid til anden under -12 °C, mens somrene er varme, ofte med temperaturer på over 32 °C. Den gennemsnitlige månedlige nedbør er 50–100 mm. 
Detroit viser ved flodbredden stor arkitektonisk variation. De postmoderne, nygotiske spir på Comerica Tower ved Detroit Center (1993) blev tegnet, så de harmonerer med byens art deco-skyskrabere. Sammen med Renaissance Center danner de en distinkt og genkendelig skyline. Eksempler på art deco findes blandt andet i Guardian Building og Penobscot Building i centrum, og Fisher Building og Cadillac Place i New Center-området nær Wayne State University. Blandt byens prominente bygninger kan nævnes Fox Theatre, Detroit Opera House og Detroit Institute of Arts.
Mens centrum og New Center-områdene har høje huse og skyskrabere, består de fleste af de omkringliggende dele af byen af lavt byggeri og fritstående boliger. Bydele som blev bygget før anden verdenskrig er præget af datidens arkitektur med bindingsværk og murværk i arbejderklasseområderne, større murede huse i middelklasseområderne og store, udsmykkede villaer i bydele som Brush Park, Woodbridge, Indian Village, Palmer Woods og Sherwood Forest. De ældste bydele findes langs Woodward og Jefferson Avenue, mens områderne fra 1950'erne ligger længere mod vest, nærmere 8 Mile Rd. Nogle af de ældste bydele er Corktown, en arbejderklassebydel med tidligere irsk islæt, og Brush Park. Begge disse bydele oplever nu byfornyelse og opførelse af nye boliger i milliondollarklassen.
Flere af byens arkitektoniske væsentlige bygninger fremgår af National Register of Historic Places og byen har en af USA's største nuværende samlinger af bygninger fra slutningen af 1800-tallet og begyndelsen af 1900-tallet.Der findes flere kirker af arkitektonisk værdi, blandt andet St. Joseph Catholic Church og Saint Anne de Detroit Catholic Church.
Det er betydelig aktivitet indenfor byplanlægning og beskyttelse af bygninger og arkitektur. Flere af byens byfornyelsesprojekter, hvoraf Campus Martius Park er en af de mest betydelige, har revitaliseret dele af byen. 
Detroit International Riverfront omfatter blandt andet en delvis færdig 6 km lang promenade langs floden med en kombination af parker, boligblokke og forretningsgader, fra Hart Plaza til MacArthur Bridge, som går til Belle Isle (den største øpark i en amerikansk by). Langs floden ligger også Tri-Centennial State Park and Harbor, Michigans første urbane delstatspark.
På listen af kvarterer og bydele på National Register of Historic Places finder man blandt andet Lafayette Park, som er del af bydelen Mies van der Rohe. På lørdage handler ca. 45.000 på byens historiske Eastern Market.Midtown- og New Center-området ligger omkring Wayne State University og Henry Ford Hospital. Midtown har ca. 50.000 indbyggere, men tiltrækker millioner af besøgende hvert år til sine museer og kulturinstitutioner; for eksempel har Detroit Festival of the Arts i Midtown et besøgstal på omtrent 350.000. Bydelen University Commons-Palmer Park i det nordvestlige Detroit ligger nær University of Detroit Mercy og Marygrove College, og har historiske kvarterer som Palmer Woods, Sherwood Forest og Green Acres.
Musik har været en vigtig del af Detroits kulturliv siden slutningen af 1940'erne, og har givet byen anerkendelse under navnet Motown. Detroit-området har to nationalt kendte koncertarenaer: DTE Energy Music Theatre og The Palace of Auburn Hills. Teaterdistriktet i Detroit er USA's næststørste.Større teatre er Fox Theatre, Music Hall, Gem Theatre, Masonic Temple Theatre, Detroit Opera House, Fisher Theatre og Orchestra Hall, som huser det anerkendte Detroit Symphony Orchestra
Af vigtige musikbegivenheder finder man blandt andet Ford Detroit International Jazz Festival, Detroit Electronic Music Festival, Motor City Music Conference (MC2), Urban Organic Music Conference, Concert of Colors og hip-hop Summer Jamz festival.
I 1940'erne boede blues-musikeren John Lee Hooker i bydelen Delray i den sydvestlige del af i byen. Hooker forlod i lighed med andre væsentlige bluesmusikere Mississippi og bragte Delta bluesen til nordlige byer som Detroit. Bill Haley fra Highland Park havde en af de første rockhits i 1955 med Rock Around the Clock. I 1950'erne blev byen et centrum for jazz med kendte jazzmusikere, som spillede i bydelen Black Bottom.Blandt væsentlige jazzmusikere fra Detroit i 1960'erne kan nævnes trompetisten Donald Byrd, som spillede med Art Blakey & the Jazz Messengers tidligt i sin karriere, og saxofonisten Pepper Adams, som blandt andet spillede med Byrd på flere album. Graystone International Jazz Museum dokumenterer jazz i Detroit.
Berry Gordy Jr. grundlagde pladeselskabet Motown Records, som blev internationalt kendt i 1960'erne og i begyndelsen af 1970'erne med kunstnere som Stevie Wonder, The Temptations, The Four Tops, Smokey Robinson & The Miracles, The Supremes, Jackson 5, Martha & the Vandellas og Marvin Gaye. "The Motown Sound" spillede en betydelig rolle i populærmusikkens udvikling, da det var det første pladeselskab ejet af en afroamerikaner, og som hovedsageligt også kun havde afroamerikanske kunstnere på lønningslisten. Gordy flyttede Motown til Los Angeles i 1972 for at starte en filmproduktion, og selskabet er ikke vendt tilbage til Detroit. 
Aretha Franklin er en anden R&B-stjerne fra Detroit, som er forbundet med Motown, selvom hun aldrig har lavet indspilninger for Berrys Motown-selskab. Hun bor forøvrigt fortsat i området, i den velstående forstad Bloomfield Hills.
Detroit-rocken begyndte at gøre sig gældende midt i 60'erne, da garagerock-grupper som ? & the Mysterians dukkede op i byen. Detroit-bands som MC5 og The Stooges lavede deres egen helt særegne, støjende form for garagerock – denne blev væsentlig for udviklingen af punk i 1970'erne, hvor Detroit derudover bidrog med to af glamrockens største musikere, Alice Cooper og Iggy Pop.
Efter dette lå Detroit-rocken i dvale en stykke tid før The White Stripes og The Von Bondies førte an i en ny bølge af garagerock fra Detroit i det 21. århundrede sammen med andre grupper som The Dirtbombs, Electric Six, The Hard Lessons og The Enemy Squad. Af andre kunstnere fra Detroit i nyere tid kan nævnes Sponge, Kid Rock, Uncle Cracker, Eminem, Obie Trice og Aaliyah
Mange af områdets kendte museer ligger i det historiske Detroit Cultural Center omkring Wayne State University. Blandt museerne kan nævnes Detroit Institute of Arts, Detroit Historical Museum, Charles H. Wright Museum of African American History, Detroit Science Center og Detroit Public Library's hovedafdeling. Andre kulturelle højdepunkter er Motown Historical Museum, Tuskegee Airmen Museum, Fort Wayne, Dossin Great Lakes Museum, Museum of Contemporary Art Detroit, Contemporary Art Institute of Detroit og Belle Isle Conservatory. Vigtig historie om Detroit og omegn findes på The Henry Ford, USA's største indendørs og udendørs museumskompleks.Andre interessante steder er Detroit Zoo og Anna Scripps Whitcomb Conservatory på Belle Isle.
Detroit er et af 13 amerikanske metropolområder som er hjemsted for professionelle hold fra alle de fire store sportsgrene i Nordamerika. Alle disse hold, med undtagelse af et, spiller i selve byen. (NBA-holdet Detroit Pistons og WNBA-holdet Detroit Shock spiller begge i forstaden Auburn Hills i The Palace of Auburn Hills). Det findes tre store sportanlæg i byen: Comerica Park (MLB-holdet Detroit Tigers' hjemmebane), Ford Field (NFL-holdet Detroit Lions' hjemmebane) og Joe Louis Arena (NHL-holdet Detroit Red Wings' hjemmebane. 
Sejlads er en stor sportsgren i Detroitområdet. St. Clairsøen huser mange yachtklubber, som arrangerer regattaer. Bayview Yacht Club, Detroit Yacht Club, Crescent Sail Yacht Club, Grosse Pointe Yacht Club, Windsor Yacht Club og Edison Boat Club deltager alle i og er styret af Detroit Regional Yacht-Racing Association (DRYA). 
Detroit har den tvilsomme ære af at have været den by med de fleste bud på at arrangere sommer-OL uden nogensinde at være blevet tildelt dem: syv mislykkede bud på legene i 1944, 1952, 1956, 1960, 1964, 1968 og 1972. Byen endte to gange som en god nummer to, men tabte 1964-legene til Tokyo og 1968-legene til Mexico by.
Detroitområdet er et betydeligt industricentrum, mest kendt som hjemstedet for de tre store bilproducenter, General Motors, Ford og Chrysler. Byen er et vigtigt centrum for global handel, og store internationale advokatfirmaer har kontorer i både Detroit og Windsor. Omtrent 80.500 personer arbejder i centrum af Detroit, hvilket svarer til 21% af byens beskæftigede.Det er omkring 4.000 fabrikker i området. Den nationale bilindustri har alle sine hovedkvarterer i Detroitområdet (GM i Detroit, Ford i Dearborn og Chrysler i Auburn Hills). Fremstilling, salg og jobs relateret til brug af biler står for ca. hvert tiende job i USA. Detroit er også et vigtigt område for ingeniørbranchen.
Detroitområdet er påvirket af de økonomiske cykluser inden for bilindustrien En forøgelse af automatiseret produktion ved hjælp af robotteknologi, billig arbejdskraft i andre dele af verden og øget konkurrence har ført til forandringer af visse typer af industrijobs i området. Lokale besværligheder for byen er dens højere ejendomsskatter end de nærliggende forstæder, som gør at mange ikke har råd til eget hus. I juni 2008 var arbejdsløsheden i Detroitområdet på 9.7%. I selve byen var arbejdsløsheden på 14,2% i slutningen af 2005, og dette gør, at mere end en tredjedel af Detroits indbyggere lever under fattigdomsgrænsen.De tre store bilproducenter har alle tabt markedsandele til udenlandske konkurrenter. Dog har bilproducenterne i Detroit forøget produktionen i forhold til tidligere årtier ved udvidelse af amerikanske og globale bilmarkeder.
Et antal firmaer i forstæderne beskæftiger sig med moderne teknologier som bioteknologi, nanoteknologi, informationsteknologi og brændselscelleudvikling. Byen Detroit prøver at tiltrække regionens voksende selskaber til centrum med fordele som trådløse netværkszoner, lavere firmaskatter og forskellige infrastrukturelle miljøtiltag. Byen har haft nogen succes med denne strategi, således er Compuwares hovedkvarter, OnStars' og EDS's kontorer flyttet til Renaissance Center. Dog flyttede banken Comerica sit hovedkvarter til Dallas i 2007.
Store firmaer med hovedkontor i Detroit er Fortune 500-selskaberne General Motors, American Axle & Manufacturing og DTE Energy. Detroit er også hjemsted for Compuware og den amerikanske pizzakæde Little Caesars. Andre firmaer med store afdelinger i Detroit er Electronic Data Systems, Visteon, Delphi, Ford Motor Company (som holder til i Dearborn, en forstad til Detroit), PricewaterhouseCoopers, Ernst & Young, Deloitte, KPMG, Jeep og Chryslers underafdeling Dodge, GMAC og OnStar. Andre store industrier er reklame, advokatvirksomhed, finans, kemikalier og IT. Et af USA's største advokatfirmaer Miller, Canfield, Paddock & Stone har kontor i både Windsor og Detroit.
Casinogambling spiller en stadig vigtigere rolle, da Detroit er den største by i USA med casinoer. Caesars Windsor, som er Canadas største casino, komplimenterer MGM Grand Detroit, MotorCity Casino og Greektown Casino i Detroit. Selv om casinoerne har bragt nye skatteindtægter og arbejdspladser til byen, har byen fortsat stor arbejdsløshed. Detroit var i 2007 USA's femtestørste spillemarked. Hvis man medregner casinoet i Windsor ligger byen som nummer 3 eller 4.
I 2006 brugte byen 1,3 milliarder dollar på restaurering og nye byggeprojekter, som forøgede antallet af jobs inden for byggebranchen. Sygehusene Detroit Medical Center og Henry Ford Hospital er store arbejdsgivere.
En rapport fra 2007 viste, at medianindtægten for en husholdning i Detroit er 34.512$, en stigning på 12% fra 2000. Ifølge United States Census Bureau var der 951.270 indbyggere, 336.428 husholdninger og 218.341 familier bosat i byen. Befolkningstætheden var 2.646,7 km2. Der var 375.096 boliger. Byens befolkningstal voksede mere end seks gange i løbet af den første halvdel af 1900-tallet, hovedsageligt ved tilflytning af østeuropæiske og libanesiske immigranter og migranter fra sydstaterne, som søgte arbejde i den voksende bilindustri. Dog har byen siden 1950 oplevet en voldsom udflytning til forstæderne. Byens indbyggertal faldt fra sit højeste i 1950 med et indbyggertal på 1.849.568 til 916.952 i 2007. Dette kan delvis forklares med udbygningen af et omfattende motorvejssystem og udflytning blandt folk med europæisk baggrund.
Ifølge folketællingen i 2000 var 81,6% af Detroits indbyggere af afroamerikansk afstamning, 12.3% af europæisk afstamning, 1% af asiatisk afstamning, 0,3% af indiansk afstamning, 0,3% af oceanisk afstamning. 5% af befolkningen var af latin-amerikansk afstamning.
Detroitområdet har det største antal af belgiere udenfor Belgien; Cadieux Street på byens østside nord for Grosse Pointe var hjertet af et af vældig få distinkte belgiske kvarterer i USA tidligt og midt i det 20. århundrede. Detroitområdet (især Dearborn) har USA's største antal muslimer.
Byens politiske administration består af en borgmester og ni byrådsmedlemmer samt en rådmand, som er på valg hvert fjerde år i året efter præsidentvalget i USA. Kandidaterne vælges stort set uafhængigt af partitilhørsforhold. Siden 1974 har Detroit haft et system, hvor borgmesteren har megen magt, for eksempel behøver borgermesteren ikke at følge budgetøremærkninger, som er fremlagt af byrådet, dog skal bystyret godkende større kontrakter.Detroits domstole administreres af staten og valg er individuelt baseret og uafhængig af partifarve. Probate Court for Wayne County ligger i Coleman A. Young Municipal Center i centrum af Detroit. Circuit Court ligger i Frank Murphy Hall of Justice, også i Detroits centrum. 
Politisk støtter byen overordnet Demokratene i statlige og nationale valg (lokale valg er ikke baseret på partifarve). Ifølge et studie fra Bay Area Center for Voting Research er Detroit den mest liberale storby i USA, baseret på antallet af byens indbyggere, som stemte på det demokratiske parti.
Byudvikling i Detroit har været et vigtigt emne i Detroit i mange år. I 1973 valgte byen sin første sorte borgmester, Coleman Young. Til trods for forsøg på at forbedre byen blev hans kæmpende stil under de første fem år under hans tid som borgmester ikke taget godt i mod blandt byens hvide befolkning. Borgmester Dennis Archer, en tidligere overdommer i Michigans højesteret, genformulerede byens mål om udvikling mod en plan for tre casinoer i centrumsområdet.
Selv om kriminaliteten i Detroit er reduceret i de senere årtier (i 1986 blev der i gennemsnit skudt og dræbt et barn hver dag), havde byen det sjettestørste antal af voldelige forbrydelser blandt de 25 største byer i USA i 2006. Og byen har i følge tal fra 2003 over fem gange så mange drab som det nationale gennemsnit i USA, hvilket har gjort byen berygtet. Byen har gjort forsøg på at koncentrere brugen af resurser til centrum af byen, og en undersøgelse fra 2006 viser, at kriminalitet i centrum af Detroit er meget lavere end det nationale gennemsnit. Ifølge en analyse fra 2007 kunne bystyret påvise, at mellem 65 og 70% af drabene i byen var narkorelaterede. Som mange andre grænsebyer har Detroit et stadigt problem med smugling af blandt andet narkotika, mennesker og af varer for at undgå beskatning. I en omstridt analyse fra 2007 blev Detroit rangeret som USA's farligste by foran St. Louis og Los Angeles.
Detroit har flere institutioner, der tilbyder højere uddannelse, som for eksempel Wayne State University, et nationalt forskningsuniversitet for medicin og jura i bydelen Midtown. Andre uddannelsesinstitutioner er University of Detroit Mercy med jura og odontologi, College for Creative Studies, Lewis College of Business, Marygrove College og Wayne County Community College. Detroit College of Law, som nu er tilknyttet Michigan State University blev etableret i byen i 1817, og blev senere flyttet til Ann Arbor i 1837. I 1959 blev en anden afdeling af University of Michigan etableret i Dearborn.
Med 116.000 elever er Detroit Public School (DPS) det største skoledistrikt i Michigan og omfatter 220 skoler samt offentlige specialskoler med alternativ pædagogisk læring.
Detroit har mange forskellige private skoler samt romersk-katolske skoler som administreres af det katolske bispedømme i Detroit.
Med sin nærhed til Canada og sine faciliteter; havne, veje, jernbaneforbindelser og internationale lufthavne er Detroit et vigtigt transportcentrum. Byen har tre internationale grænseovergange, Ambassador Bridge, Detroit-Windsor Tunnel og Michigan Central Railway Tunnel, som forbinder byen til Windsor, Ontario. Ambassador Bridge er den travleste grænseovergang i Nord-Amerika, og 27% af den totale handel mellem USA og Canada går over denne bro.
Detroit Metropolitan Wayne County Airport (DTW) er områdets hovedlufthavn, ligger i den nærliggende by Romulus, er en af Delta Air ' hovedbaser og er Spirit Airlines' anden hovedbase. Bishop International Airport (FNT) ligger i Flint og er den næstmest travle rutelufthavn i regionen. Coleman A. Young International Airport (DET), tidligere kaldt Detroit City Airport, ligger i det nordøstlige Detroit. Selv om Southwest Airlines tidligere fløj fra denne lufthavn, er det i dag kun charterflyvning og hobbyflyvning, der finder sted der. Willow Run Airport, i den vestlige del af Wayne County nær Ypsilanti, er en hobby- og varetransportslufthavn.
Bus er regionalt set den eneste offentlige transport af betydning. Detroit Department of Transportation (DDOT) sørger for rutetrafik indenfor bygrænsen og Suburban Mobility Authority for Regional Transportation (SMART) sørger for bustrafik i forstæderne. Grænsetrafik mellem centrumsområdene i Windsor og Detroit bliver udført af Transit Windsor via Tunnel Bus.
Detroitområdet har et veludbygget motorvejssystem, administreret af Michigan Department of Transportation. Byen er et krydsningspunkt for tre Interstate highways. Detroit er forbundet via Interstate Highway 75 og Interstate Highway 96 til Kings Highway 401 videre mod større byer i Ontario som London og Toronto.

Dirch Hartvig Passer (født 18. maj 1926 på Østerbro i København, død  3. september 1980 på Københavns Kommunehospital) var en dansk skuespiller og komiker. Han medvirkede i en lang række film gennem tre årtier (1950'erne til 1970'erne), som regel i komiske roller, og gerne som trækplaster for film, selv hvis hans rolle var ret lille. Desuden var han en flittig sceneskuespiller, især i revy-genren, hvor en række af hans numre fortsat er kendt. Han samarbejdede ofte med andre komiske skuespillere som Kjeld Petersen og Ulf Pilgaard.
Passer fik først opmærksomhed i Fiffer-revyerne i slutningen af 1940'erne. I årene 1955-1958 og igen i 1962 optrådte han i komikerduoen Kellerdirk Bros sammen med Kjeld Petersen, hvilket var med til at befæste hans position som en af Danmarks mest populære revystjerner.
Hans eneste seriøse rolle på teatret var i 1961, hvor Passer spillede den tilbagestående Lenny i Mus og mænd af John Steinbeck over for Ove Sprogøe. Desværre var Passers image som komiker så grundfæstet, at folk brast i latter, så snart han viste sig på scenen uden tanke for, at det drejede sig om en tragisk rolle, hvilket Passer tog sig meget nær. Forestillingen stoppede efter 11 opførelser. 
Øjeblikkeligt efter Kjeld Petersens død, d. 24. maj 1962, derefter trak Passer sig fra teater- og revyscenen i fem år. I disse år indspillede han i stedet en række film af svingende kvalitet.
I 1967 stod Passer igen på  scenen i Cirkusrevyen, hvor han til sin egen overraskelse fik ny og voksende succes. Han fortsatte i Cirkusrevyen i syv år. Fra denne periode kan især makkerskabet med Preben Kaas fremhæves.
Passer indspillede omkring 100 film. De fik en meget blandet modtagelse af kritikerne. Ofte var Passers navn med størst skrift på plakaten, også selvom han kun spillede en lille rolle. I Passers senere karriere fik filmene hårdere medfart af kritikerne.
I 1961 modtog Passer en æres-Bodil, fordi han:“med et stort talent har ladet sig misbruge af danske producenter og i håb om, at han snart må få en rolle, der svarer til hans talent.” I 1974 modtog Passer en Bodil for sin hovedrolle i filmen Mig og Mafiaen.
Dirch Passer var gift to gange: Fra 1950-1959 med skuespillerinden Sigrid Horne Rasmussen og fra 1970-1976 med reklametegneren Hanne Bjerre Pedersen. Han boede desuden sammen med flere andre kvinder i længere tid, blandt andre kollegaen Judy Gringer, som han boede sammen med i fem år. Han fik to børn – et fra hvert ægteskab – Dorte Passer og Josefine Passer.
Dirch Passer boede indtil sin død sammen med Bente Askjær. Hun var 26 år, da Dirch Passer døde. De fik seks lykkelige år sammen, inden han, 54 år gammel, faldt om i Tivolirevyen i 1980. En måned senere skulle de have været gift. Brudekjolen var købt.[kilde mangler]Han levede i mange år intenst med et stort arbejdspres og et stort alkoholforbrug. I perioder var han ofte gæst på de københavnske værtshuse. Selv sagde han: “Man skulle have været dværg, så var bajerne meget større!” Dirch Passer var bror til skuespillerinderne Kirsten og Marchen Passer. 
Johannes Møllehave beretter om Passers fintmærkende instinkt for en spontan replik: En gang på ABC Teatret kom han farende ind på scenen, men snublede i noget og faldt med et brag. Publikum tav forskrækket, for han måtte have slået sig meget slemt. Passer rejste sig og sagde i forbifarten: “Det gælder om at hænge i!” Som en parodi på filmen Spionen, der kom ind fra kulden skrev Møllehave et meget indviklet rim til Passer, som han skulle fremsynge siddende inde i et køleskab på scenen. Det var et slid for Passer at lære udenad, og da han krøb ud af skabet, sagde han: “Visen var skrevet af Johannes Møllehave, og nu kan han sætte sig ind i køleskabet der. Så kan det være, han kan få rimet af?” Han blev i 1974 Ridder af Dannebrog.
Et af Dirch Passers mange revynumre (Finger-nummeret fra 1974) er med i Kulturkanonen under scenekunst. Nummeret stammer oprindeligt fra den amerikanske komiker Art Metrano, som præsenterede det i 1969 og blandt andet optrådte med det i Della Reese Show, The Dean Martin Show og Mike Douglas Show. 
Dirch Passer blev erklæret død af hjertestop den 3. september 1980 omkring klokken 21.20 på Københavns Kommunehospital.
Han skulle have optrådt om aftenen i Glassalen i Tivoli, men han faldt om på scenen bag tæppet i sit klovnekostume kort inden forestillingen. Man løftede Passer op og ind i en ambulance der kørte til hospitalet.
Han blev erklæret død efter cirka to timers genoplivningsforsøg. Han ligger begravet på Dragør Kirkegård.
Forinden havde Passer været ved hjertespecialisten dr. med. A. Tybjærg Hansen på Hvidovre Hospital for at blive tjekket, da han tidligere havde fået et ildebefindende.
Den 25. august 2011 var der premiere på filmen Dirch om Dirch Passers. Den var instrueret af Martin Zandvliet. Med til gallapremieren var Dirch Passers to døtre, Dorte Passer og Josefine Passer.
I filmen spiller Nikolaj Lie Kaas (søn af Preben Kaas) titelrollen suppleret af Lars Ranthe i rollen som Kjeld Petersen. For disse roller blev begge tildelt en Robert og en Bodil for henholdsvis bedste mandlige hovedrolle og birolle.
Jeppe Gaarskjær (2011), Kjeld & Dirch. Historien om Danmarks største komikerpar, People'sPress, ISBN 978-87-7108-113-8. , Wikidata  Q21087866

Deoxyribonukleinsyre (DNA, fra det engelske ord Deoxyribonucleic acid) er et molekyle, som bærer på de fleste af de genetiske instruktioner, der bruges ved vækst, udvikling, funktion og reproduktion af alle kendte levende organismer og mange vira. DNA og RNA er nukleinsyrer, som sammen med proteiner, lipider og komplekse kulhydrater udgør de fire store typer makromolekyler, der er essentielle for alle kendte former for liv.
De fleste DNA-molekyler består af to biopolymer-strenge snoet omkring hinanden i en dobbelthelix. De to DNA-strenge er kendt som polynukleotider, siden de består af simplere enheder kaldet nukleotider. Hvert nukleotid består af en nitrogenholdig nukleobase — enten cytosin (C), guanin (G), adenin (A) eller thymin (T) — såvel som en sukker kaldet deoxyribose og en fosfatgruppe. Nukleotiderne forbindes med hinanden i en kæde af kovalente bindinger mellem sukker fra det ene nukleotid og fosfat fra det andet, hvilket resulterer i en alternerende sukker-fosfat-rygrad.
DNA opbevarer biologisk information. DNA-rygraden er resistent over for spaltning, og begge strenge af den dobbelt-strengede struktur opbevarer den samme biologiske information. Biologisk information replikeres, idet de to strenge separeres. En betragtelig del af DNA (mere end 98 % for mennesker) er ikke-kodende, hvilket betyder, at disse sektioner ikke fungerer som koder for proteinsekvenser.
Inde i celler organiseres DNA i lange strukturer kaldet kromosomer. Under celledeling duplikeres disse kromosomer ved en proces kaldet DNA-replikation, hvilket giver hver celle sit eget komplette sæt af kromosomer. Eukaryote organismer (dyr, planter, svampe og protister) opbevarer det meste af deres DNA i cellekernen og noget af deres DNA i organeller, såsom mitokondrier eller grønkorn. I modsætning hertil opbevarer prokaryoter (bakterier og arkæer) kun deres DNA i cytoplasmaet. Inde i kromosomerne komprimeres og organiseres DNA'en af kromatinproteiner såsom histon. Disse kompakte strukturer guider interaktionerne mellem DNA og andre proteiner, og hjælper med at kontrollere, hvilke dele af DNA'en der transskriberes. 
DNA er en lang polymer lavet af gentagende enheder kaldet nukleotider. DNA's struktur er ikke-statisk, alle arter består af to heliske kæder, der hver snor sig om den samme akse, og hver med en bane på 34 ångström (3,4 nanometer) og en radius på 10 ångström (1,0 nanometer). Ifølge et andet studium kan DNA-kæden, i en bestemt opløsning, måles til at være 22 til 26 ångström bred (2,2 til 2,6 nanometer), og en nukleotidenhed blev målt til at være 3,3 Å (0,33 nm) lang. Selvom hver individuel gentagende enhed er meget lille, kan DNA-polymerer være meget store molekyler indeholdende millioner af nukleotider. For eksempel består DNA'en i det største menneskekromosom, kromosom nummer 1, af omkring 220 millioner basepar og ville være 85 mm langt, hvis det blev rettet ud.
I levende organismer eksisterer DNA normalt ikke som et enkelt molekyle, men derimod som et molekylepar, der holdes stramt sammen. Disse to lange strenge flettes omkring hinanden i form af en dobbelthelix. Hver nukleotidenhed indeholder både en del af molekylets rygradssegment, som holder kæden sammen, og en nukleobase, som interagerer med den anden DNA-streng i helixen. En nukleobase, der er forbundet med en sukker, kaldes et nukleosid, mens en base, der er forbundet med en sukker og en eller flere fosfatgrupper, kaldes et nukleotid. En polymer bestående af flere forbundne nukleotider (som i DNA) kaldes et polynukleotid.DNA-strengens rygrad består af alternerende fosfat- og sukkergrupper. Sukkeret i DNA er 2-deoxyribose, som er en pentose (fem-carbon-sukker). Sukkeret bindes sammen af fosfatgrupper, som danner fosfodiesterbindinger mellem det tredje og femte carbonatom på nærliggende sukkerringe. Disse asymmetriske bindinger betyder, at en DNA-streng har en retning. I en dobbelthelix er retningen på nukleotiderne i en streng modsat af nukleotidernes retning i den anden streng: Strengene er antiparallelle. DNA-strengenes asymmetriske ender kaldes 5′-enden og 3′-enden, hvor 5′-enden har en terminal fosfatgruppe og 3′-enden har en terminal hydroxylgruppe. En stor forskel mellem DNA og RNA er sukkeret, der i DNA er 2-deoxyribose og i RNA den alternative pentosesukker ribose.
DNA-dobbelthelixen stabiliseres primært af to kræfter: hydrogenbindinger mellem nukleotider og basestablingsinteraktioner mellem aromatiske nukleobaser. I cellens vandige miljø tilpasser nukleobasernes konjugerede π-bindinger sig vinkelret på DNA-molekylets akse, hvilket minimerer deres interaktion med solvatiseringsskallen og derfor deres Gibbs fri energi. De fire baser i DNA er adenin (forkortet A), cytosin (C), guanin (G) og thymin (T). Disse fire baser forbindes til sukkeret/fosfatet for at danne det komplette nukleotid, som vist for adenosinmonofosfat. Adenin parres med thymin, mens guanin parres med cytosin. Det blev repræsenteret af A-T-basepar og G-C-basepar.
Nukleobaserne klassificeres i to typer: purinerne, A og G, som er fusionerede fem- og seksdelte heterocykliske forbindelser, og pyrimidinerne, de seksleddede ringe C og T. En femte pyrimidinnukleobase, uracil (U), erstatter normalt thymin i RNA og adskiller sig fra thymin idet den mangler en methylgruppe på sin ring. Udover RNA og DNA er der også blevet skabt en lang række kunstige nukleinsyreanaloger til brug ved studier i nukleinsyrernes egenskaber, eller i bioteknologi.Uracil findes normalt ikke i DNA og opstår kun som et nedbrydningsprodukt af cytosin. I en række bakteriofager – Bacillus subtilis-bakteriofagerne PBS1 og PBS2 og Yersinia-bakteriofagen piR1-37 – er thymin erstattet af uracil. En anden fag – stafylokokkerfag S6 – er blevet identificeret som et genom, hvor thymin er erstattet af uracil.Base J (beta-d-glukopyranosyloxymethyluracil), en modificeret form af uracil, findes også i en række organismer: flagellaterne Diplonema og Euglena, og alle slægter af kinetoplastider. Biosyntese af J sker i to trin: i det første trin konverteres en specifik thymidin i DNA til hydroxymethyldeoxyuridin; i det andet glykosyleres HOMedU til at danne form J. Der er blevet fundet proteiner, der binder specifikt til denne base. Disse proteiner lader til at være en fjern slægtning til det Tet1-onkogen, der er involveret i patogenesen af akut myeloid leukæmi. J lader til at opføre sig som et terminationssignal for RNA polymerase II.
To heliske strenge udgør DNA'ens rygrad. En anden dobbelthelix kan findes ved at følge rummene, eller rillerne (på engelsk kaldet "grooves"), mellem strengene. Disse hulrum støder op til baseparrene og kan udgøre et bindingssted. Da strengene ikke ligger symmetrisk i forhold til hinanden, er rillerne af forskellig størrelse. En rille, den store rille, er 22  Å bred, mens den anden, den lille rille, er 12 Å bred. Bredden af den store rille medfører, at kanterne på baserne er mere tilgængelige i den store rille end i den lille. Som følge heraf får proteiner såsom transskriptionsfaktorer, der kan binde til specifikke sekvenser i dobbelt-strenget DNA, normalt kontakt med siderne af de baser, der er blotlagt i den store rille. Denne situation varierer i nogle usædvanlige DNA-konformere i cellen, men navnene "store" og "lille" rille er til for at reflektere de forskelle i størrelse, der ville ses, hvis DNA'en drejedes tilbage til almindelig B-form.
I en DNA-dobbelthelix binder hver type nukleobase på en streng kun til en bestemt type nukleobase på den anden streng. Dette kaldes komplementær baseparring. Her danner puriner hydrogenbindinger til pyrimidiner, idet adenin kun binder til thymin via to hydrogenbindinger, og cytosin kun binder til guanin via tre hydrogenbindinger. Dette arrangement af to nukleotider, der binder sig sammen på tværs af en dobbelthelix, kaldes et basepar. Da hydrogenbindinger ikke er kovalente, kan de brydes og genforenes relativt nemt. DNA's to strenge i en dobbelthelix kan derfor trækkes fra hinanden som en lynlås, enten ved mekanisk kraft eller høje temperaturer. Som følge af denne komplementaritet duplikeres al information i den dobbelt-strengede sekvens i en DNA-helix på hver streng, hvilket er livsvigtigt i DNA-replikation. Denne reversible og specifikke interaktion imellem komplementære basepar er kritisk for alle DNA's funktioner i levende organismer.
De to typer basepar danner forskellige antal hydrogenbindinger, hvor AT danner to hydrogenbindinger og GC danner tre.
Som bemærket ovenfor er de fleste DNA-molekyler i virkeligheden to polymerstrenge, bundet sammen i helisk form af ikke-kovalente bindinger; denne dobbeltstrengede struktur (dsDNA) vedligeholdes hovedsageligt af intrastrengs-basestablingsinteraktioner, som er stærkest for G,C-stakke. De to strenge kan adskilles fra hinanden – en proces kendt som smeltning – for at danne to enkelt-strengede DNA-molekyler (ssDNA, efter engelsk single-stringed DNA). Smeltning sker ved høje temperaturer, lav saltkoncentration og høj pH (lav pH smelter også DNA, men siden DNA er ustabilt pga. syreafpurinering bruges lav pH sjældent).
dsDNA-formens stabilitet afhænger ikke kun af GC-indholdet (% G,C-basepar), men også af sekvensen (siden stabling er sekvensspecifikt) og af længden (længere molekyler er mere stabile). Stabiliteten kan måles på forskellige måder; en udbredt måde er "smeltetemperaturen", hvilket er temperaturen hvor 50% af ds-molekylerne konverteres til ss-molekyler; smeltetemperaturer er afhængige af ionisk styrke og DNA'ens koncentration.
Som følge heraf er det både procentdelen af GC-basepar og den overordnede længde af DNA-dobbelthelixen, der afgør styrken af forbindelsen mellem de to DNA-strenge. Lange DNA-helixer med højt GC-indhold har stærkere-interagerende strenge, mens korte helixer med højt AT-indhold har svagere-interagerende strenge. Inden for biologien er der en tendens til, at dele af DNA-dobbelthelixen, som skal kunne separere nemt, såsom TATAAT Pribnow-boksen i nogle promotere, har højt AT-indhold, hvilket gør strengene lettere at trække fra hinanden.I laboratoriet kan styrken af denne interaktion måles ved at finde den temperatur, der er nødvendig for at bryde hydrogenbindingerne, deres smeltetemperatur (også kaldet Tm-værdien). Når alle baseparrene i en DNA-dobbelthelix smelter, adskilles og eksisterer strengene i opløsning som to fuldstændigt uafhængige molekyler. Disse enkeltstrengede DNA-molekyler (ssDNA) har ingen almindelig form, men nogle konformere er mere stabile end andre.
En DNA-sekvens kaldes "sense" hvis dens sekvens er den samme som en messenger RNA-kopi, der translateres til protein. Sekvensen på den modsatte streng kaldes "antisense"-sekvensen. Både sense- og antisense-sekvenser kan eksistere på forskellige dele af den samme DNA-streng (dvs. begge strenge kan indeholde både sense- og antisensesekvenser). Antisense-RNA-sekvenser produceres i både prokaryoter og eukaryoter, men disse RNA'ers funktioner er ikke helt visse. En mulighed er, at antisense-RNA er involveret i reguleringen af genudtryk gennem RNA-RNA-baseparring.Nogle få DNA-sekvenser i prokaryoter og eukaryoter, og flere i plasmider og vira, slører grænsen mellem sense- og antisense-strenge ved at have overlappende gener. I disse tilfælde fungerer nogle DNA-sekvenser dobbelt, og koder et protein når de læser langs en streng, og et andet protein når de læses i den modsatte retning langs den anden streng. I bakterier kan dette overlap være involveret i reguleringen af gentransskription, mens overlappende gener hos vira kan øge mængden af information, der kan indkodes i det lille virale genom.
DNA kan snos som et reb ved en proces kaldet DNA supercoiling. I DNA'ens "afslappede" tilstand cirkler en streng normalt omkring dobbelthelixens akse en gang hvert 10,4 basepar, men hvis DNA'en snos, bliver strengene strammere eller løsere bundet. Hvis DNA'en snos i samme retning som helixen, kaldes dette positiv supercoiling, og baserne holdes strammere sammen. Hvis de snos i den modsatte retning, kaldes det negativ supercoiling, og baserne kan nemmere adskilles. I naturen har den meste DNA en let negativ supercoiling, der skyldes enzymerne topoisomerase. Disse enzymer behøves også for at aflaste de snoede spændinger, der introduceres i DNA-strenge under processer såsom transskription og DNA-replikation.
DNA eksisterer i mange mulige konformere, der inkluderer A-DNA, B-DNA og Z-DNA, selvom kun B-DNA og Z-DNA er blevet direkte observeret i funktionelle organismer. Den konformer som DNA indtager afhænger af hydratiseringsniveauet, DNA-sekvensen, mængden og retningen af supercoiling, kemiske modifikationer af baserne, typen og koncentrationen af metalioner, såvel som tilstedeværelsen af polyaminer i opløsningen.De første offentliggjorte rapporter om A-DNA-røntgendiffraktionsmønstre  – såvel som B-DNA – brugte analyser baseret på Patterson-metoden, der kun gav begrænsede mængder strukturel information om orienterede DNA-fibre. En alternativ analyse blev efterfølgende foreslået af Wilkins et al., i 1953, for in vivo B-DNA røntgendiffraktionsmønstre  af højt hydratiserede DNA-fibre i form af kvadrater af Besselfunktioner. I den samme journal præsenterede James Watson og Francis Crick deres molekylærmodelleringsanalyse af DNA-røntgendiffraktionsmønstrene for at sandsynliggøre at strukturen var en dobbelthelix.Selvom "B-DNA-formen" er den mest almindelige under de forhold, der findes i celler, er den ikke en veldefineret konformer, men en familie af relaterede DNA-konformere, der finder sted på de høje hydratiseringsniveauer i levende celler. Deres tilsvarende røntgendiffraktions- og spredningsmønstre er karakteristiske for molekylære parakrystaller med en signifikant grad af uorden.Sammenlignet med B-DNA er A-DNA-formen en bredere, højrehåndet spiral, med en overfladisk, bred lille rille og en smallere, dybere stor rille. A-formen fremkommer under ikke-fysiologiske forhold i delvist dehydrerede DNA-prøver, mens den i cellen kan produceres i hybridparringer af DNA- og RNA-strenge, såvel som i enzym-DNA-komplekser. Segmenter af DNA, hvor baserne er blevet kemisk modificeret ved methylering, kan undergå en større forandring i konformer og indtage Z-form. Her drejer strengene omkring den heliske akse i en venstrehåndet spiral, det modsatte af den mere almindelige B-form. Disse usædvanlige strukturer kan genkendes på specifikke Z-DNA-bindingsproteiner og kan være involveret i reguleringen af transskription.
I en række år har exobiologer foreslået, at der findes en skyggebiosfære, en postuleret mikrobiel biosfære af Jorden som anvender radikalt anderledes biokemiske og molekylære processer end det liv der kendes i dag. Et af forslagene var eksistensen af livsformer, som bruger arsen i stedet for fosfor i DNA. En rapport om denne mulighed i bakterien GFAJ-1 blev bebudet i 2010, selvom forskningen var omstridt, og beviserne peger i retning af, at bakterien aktivt forhindrer inkorporeringen af arsen i DNA-rygraden og andre biomolekyler.
I enderne af de lineære kromosomer findes specialiserede DNA-regioner kaldet telomerer. Disse regioners centrale funktion er at tillade cellen at replikere kromosomender ved brug af enzymet telomerase, da enzymerne som normalt replikerer DNA ikke kan kopiere de yderste 3′-ender af kromosomer. Disse specialiserede 'kromosomdæksler'  hjælper også med at beskytte DNA-enderne og stoppe DNA-reparationssystemerne i cellen fra at behandle dem som skade, der skal repareres. I menneskeceller har telomerer normalt en længde på enkelt-strenget DNA indeholdende flere tusinde gentagelser af en simpel TTAGGG-sekvens.Disse guaninrige sekvenser kan stabilisere kromosomender ved at danne strukturer af stablede sæt af fire-baseenheder, snarere end de normale basepar i andre DNA-molekyler. Her danner fire guaninbaser en flad tallerken, og disse flade firebaseenheder stables derefter ovenpå hinanden for at danne en stabil G-quadruplexstruktur. Disse strukturer stabiliseres af hydrogenbindinger mellem basekanterne og chelat fra en metalion i midten af hver firebase-enhed. Der kan også dannes andre strukturer, hvor det centrale sæt af fire baser kommer fra enten en enkelt streng foldet omkring baserne, eller flere forskellige parallelle strenge, der hver bidrager med en base til den centrale struktur.
Udover disse stablede strukturer danner telomerer også store loopende strukturer kaldet telomerloops, eller T-loops. Her krøller den enkelt-strengede DNA sig sammen til en lang cirkel stabiliseret af telomerbindende proteiner. I den sidste ende af T-loopet holdes den enkelt-strengede telomer-DNA på en region af dobbelt-strenget DNA af den telomerstreng, der splitter den dobbeltheliske DNA og baseparring til en af de to strenge. Denne trippel-strengede struktur kaldes et D-loop.
DNA "flosser", når ikke-komplementære regioner eksisterer i enden af en ellers komplementær dobbelt-strenget DNA. Forgrenet DNA kan dog opstå, hvis en tredje streng af DNA introduceres og indeholder tilstødende regioner i stand til at hybridisere med de flossede regioner i den allerede eksisterende dobbelt-streng. Selvom det mest simple eksempel på forgrenet DNA kun involverer tre DNA-strenge, er det også muligt at skabe komplekser med yderligere strenge og flere grene. Forgrenet DNA kan bruges i nanoteknologi til at konstruere geometriske former.
Ekspressionen af gener påvirkes af, hvordan DNA'en pakkes i kromosomer, i en struktur kaldet kromatin. Basemodifikationer kan også være involverede i pakningen, hvor regioner med lav eller ingen genekspression normalt indeholder store mængder methylering af cytosinbaser. DNA-pakning og dens indflydelse på genekspression kan også ske ved kovalente modifikationer af histonproteinkernen, som DNA er pakket omkring i kromatinstrukturen, eller ved remodellering udført af kromatinremodelleringskomplekser. Herudover er der krydstale mellem DNA-methylering og histonmodifikation, så de kan koordinere deres påvirkning af kromatin og genekspression.For at tage et eksempel, producerer cytosinmethylering 5-methylcytosin, som er vigtigt for X-kromosominaktivering. Det gennemsnitlige methyleringsniveau varierer mellem organismer – ormen Caenorhabditis elegans har ingen cytosinmethylering, mens hvirveldyr har højere niveauer, med 5-methylcytosin i op til 1% af deres DNA . På trods af 5-methylcytosins vigtighed har det den ulempe, at det kan deamineres til en thyminbase, hvilket gør methylerede cytosiner særligt sårbare over for mutationer. Blandt andre basemodifikationer er adeninmethylering i bakterier, tilstedeværelsen af 5-hydroxymethylcytosin i hjernen og glykosyleringen af uracil til "J-basen" i kinetoplastider.
DNA kan beskadiges af mange typer mutagener, som kan ændre DNA-sekvensen. Blandt disse mutagener er oxidations- og alkyleringsmidler, såvel som højenergi-elektromagnetisk stråling såsom ultraviolet lys og røntgenstråling. Typen af skade på DNA'en afhænger af typen af mutagen. For eksempel kan UV-lys beskadige DNA ved at producere thymindimerer, som er krydsbindinger mellem pyrimidinbaser. Omvendt forårsager oxidanter såsom frie radikale eller brintoverilte flere typer skade, heriblandt basemodifikationer, særligt af guanosin, og dobbelt-streng-brud. En typisk menneskecelle indeholder omkring 150.000 baser, som har lidt oxidativ skade. Af disse oxidative læsioner er de farligste dobbelt-strengede brud, da disse er svære at reparere og kan producere punktmutationer, indsættelser og deletioner fra DNA-sekvensen, såvel som kromosomale translokationer. Disse mutationer kan forårsage kræft. På grund af iboende begrænsninger i DNA-reparationsmekanismerne ville alle mennesker, såfremt de levede længe nok, før eller siden udvikle kræft. DNA-skader, som opstår naturligt på grund af normale cellulære processer, der producerer reaktive oxygenforbindelser, cellulært vands hydrolytiske aktiviteter osv., sker også ofte. Selvom de fleste af disse skader repareres, kan der i enhver celle være nogle rester af DNA-skade på trods af reparationsprocesserne. Disse tilbageværende DNA-skader ophober sig med alderen i postmitotisk pattedyrsvæv. Denne ophobning lader til at være en vigtig underliggende årsag til aldring.Mange mutagener passer ind i rummet mellem to tilstødende basepar – dette kendes som interkalation. De fleste interkalatorer er aromatiske og plane molekyler; eksempler kunne være ethidiumbromid, akridiner, daunomycin og doxorubicin. En interkalator kan kun passe mellem basepar, hvis baserne separeres, og DNA-strengene forvrides ved at dreje dobbelthelixen ud. Dette hæmmer både transskriptionen og DNA-replikationen, hvilket skaber toxicitet og mutationer. Som resultat heraf kan DNA-interkalatorer være carcinogene, og i thalidomids tilfælde, et teratogen. Andre, såsom benzo[a]pyrenoxid og aflatoksin, danner DNA-addukter, som fremkalder fejl i replikationen. Alligevel bruges andre lignende toksiner også i kemoterapi til at sløve hurtigtvoksende kræftceller, pga. deres evne til at hæmme transskription og DNA-replikation.
Der er gjort forsøg med at udvidde den genetiske kode med flere syntetiske bogstaver, se hachimoji DNA. Fordelene ved en udviddet kode kunne omfatte lagring af stærkt komprimerede data, dvs. en forbedret genetisk kode, samt indsigt i livets generelle kemiske forudsætninger dvs. hvad man også kunne forvente af eventuelt udenjordisk liv.
DNA forekommer normalt som lineære kromosomer i eukaryoter og cirkulære kromosomer i prokaryoter. Kromosomsættet i en celle udgør dens genom; menneskets genom har omkring 3 milliarder DNA-basepar arrangeret i 46 kromosomer. Informationen i DNA ligger i sekvensen af DNA-stykker, der kaldes gener. Transmission af genetisk information i gener opnås ved hjælp af komplementær baseparring. For eksempel kopieres DNA-sekvensen ved hjælp af transskription ind i en komplementær RNA-sekvens gennem tiltrækningen mellem DNA'en og de korrekte RNA-nukleotider når en celle bruger informationen i et gen. Normalt bruges denne RNA-kopi derefter til at skabe en matchende proteinsekvens ved en proces kaldet translation, som afhænger af den samme interaktion mellem RNA-nukleotider. Alternativt kan en celle simpelthen kopiere sin genetiske information ved DNA-replikation.
Genomisk DNA pakkes stramt og velordnet ved en proces kaldet DNA-kondensering for at passe ind i cellens små tilgængelige voluminer. I eukaryoter befinder DNA sig i cellekernen, såvel som små mængder i mitokondrier og grønkorn. I prokaryoter holdes DNA'en i et uregelmæssigt formet legeme i cytoplasmaen kaldet nukleoiden. Et genoms genetiske information ligger i generne, og det fuldstændige informationssæt i en organisme kaldes dens genotype. Et gen er en arvelig enhed og er en DNA-region, som påvirker en bestemt egenskab i en organisme. Gener indeholder en åben læseramme, der kan transskriberes, såvel som regulerende sekvenser såsom promotere og enhancere, som kontrollerer transskriptionen af den åbne læseramme.
I mange arter er det kun en lille fraktion af den samlede genomsekvens der koder protein. For eksempel er det kun omkring 1,5% af det menneskelige genom, som består af proteinkodende exoner, mens over 50% af menneskelig DNA består af ikke-kodende repetitive sekvenser. Det har længe været en gåde hvorfor der findes så store mængder ikke-kodende DNA og ekstraordinære forskelle i genomstørrelse (kendt som C-værdi) i eukaryotiske genomer arterne imellem. Nogle af de DNA-sekvenser, som ikke koder protein, kan dog stadig kode funktionelle ikke-kodende RNA-molekyler, som er involverede i reguleringen af genekspression.
Nogle ikke-kodende DNA-sekvenser spiller en strukturel rolle i kromosomer. Telomerer og centromerer indeholder typisk kun få gener, men er vigtige for kromosomernes funktion og stabilitet. En talstærk form for ikke-kodende DNA i mennesker er pseudogener, som er kopier af gener, der er blevet deaktiveret af mutation. Disse sekvenser er normalt kun molekylære fossiler, omend de en gang imellem kan fungere som råt genetisk materiale for skabelsen af nye gener gennem en proces kendt som genduplikation og divergens.En del vira har DNA i deres arvemateriale – eksempelvis kopper (dobbeltstrenget) og lussingesyge (enkeltstrenget) – mens andre anvender RNA.
Et gen er en DNA-sekvens, der indeholder genetisk information og kan påvirke en organismes fænotype. Inde i et gen definerer sekvensen af baser langs en DNA-streng en messenger RNA-sekvens, som så til gengæld definerer en eller flere proteinsekvenser. Forholdet mellem geners nukleotidsekvenser og proteiners aminosyresekvenser bestemmes af reglerne for translation, der overordnet kendes som den genetiske kode. Den genetiske kode består af tre-bogstav 'ord' kaldet codoner, der dannes fra en sekvens af tre nukleotider (f.eks. ACT, CAG, TTT).
Under transskriptionen kopieres et gens codoner ind i messenger-RNA (mRNA) ved hjælp af RNA-polymerase II. Denne RNA-kopi afkodes derefter af et ribosom, som læser RNA-sekvensen ved at baseparre mRNA'et med transfer RNA (tRNA), som bærer aminosyrer. Da der er 4 baser i 3-bogstavkombinationer, er der 64 mulige codoner (43 kombinationer). Disse koder så de tyve standardaminosyrer og giver de fleste aminosyrer mere end ét muligt komplementært codon. Der findes også tre 'stop'-codoner ('nonsense'-codoner), der indikerer slutningen af kodningsregionen; disse er de tre codoner TAA, TGA og TAG, idet der ikke findes en tRNA, der er komplementær til disse.
Transskriptionen af DNA behøver dog ikke have dannelsen af mRNA, der skal translateres til et protein, som mål, da det ved transskriptionens producerede RNA i sig selv kan være målet. Dette kan f.eks. være tilfældet ved dannelsen af det omtalte tRNA (her bruges dog RNA-polymerase III frem for II) eller andre typer RNA, f.eks. precursor-miRNA, der regulerer den cellulære proteinudtrykkelse ved processen RNA-interferens.
Celledeling er essentiel for at en organisme kan vokse, men når en celle deler sig, skal den replikere DNA'en i sit genom, så de to datterceller har samme genetiske information som deres forælder. DNA's dobbeltstrengede struktur sørger for en simpel mekanisme til DNA-replikation. Her separeres de to strenge, hvorefter hver strengs komplementære DNA-sekvens genskabes af et enzym kaldet DNA-polymerase. Dette enzym skaber den komplementære streng ved at finde den korrekte base gennem komplementær baseparring, og binder den derefter med den oprindelige streng. Da DNA-polymeraser kun kan udvide en DNA-streng i retningen 5′ til 3′, bruges andre mekanismer til at kopiere dobbelthelixens antiparallelle strenge. På denne måde bestemmer basen på den gamle streng, hvilken base der dannes på den nye streng, og cellen ender op med en perfekt kopi af sin DNA.
Nøgen ekstracellulær DNA (eDNA), som oftest udsendes ved celledød, er næsten allestedsnærværende i miljøet. Dets koncentration i jordbunden kan være helt op til 2 μg/L, og dets koncentration i naturlige vandmiljøer kan være helt op til 88 μg/L. Der er blevet spekuleret i flere mulige funktioner, som eDNA varetager: det kan være involveret i horisontal genoverførsel; det kan levere næringsstoffer; og det kan fungere som en buffer til at rekruttere eller titrere ioner eller antibiotika. Ekstracellulær DNA opfører sig som en funktionel ekstracellulær matrixkomponent i en række bakteriearters biofilm. Det kan opføre sig som en genkendelsesfaktor til at regulere tilknytning og spredning af bestemte celletyper i biofilmen; det kan bidrage til dannelsen af biofilm; og det kan bidrage til biofilmens fysiske styrke og modstandsdygtighed over for biologisk pres.
Alle DNA's funktioner afhænger af samspillet med proteiner. Disse proteininteraktioner kan være ikke-specifikke, eller proteinet kan binde sig specifikt til en enkelt DNA-sekvens. Enzymer kan også binde til DNA og af disse er polymeraserne, som kopierer DNA-basesekvensen i transskription og DNA-replikation, særligt vigtige.
Strukturelle proteiner, som binder DNA, er velkendte eksempler på ikke-specifikke interaktioner mellem DNA og protein. Inde i kromosomer holdes DNA i komplekser med strukturelle proteiner. Disse proteiner organiserer DNA'en i en kompakt struktur kaldet kromatin. I eukaryoter involverer denne struktur DNA-binding til et kompleks af små, basiske proteiner kaldet histoner, mens der er flere typer proteiner involveret i prokaryoter. Histonerne danner et pladeformet kompleks kaldet et nukleosom, som indeholder to komplette drejninger af dobbelt-strenget DNA viklet omkring dets overflade. Disse ikke-specifikke interaktioner udgøres af ionbindinger mellem basiske grupper i histonerne og sure fosfatgrupper i DNA'ens sukker-fosfat-rygrad og er derfor mestendels uafhængige af basesekvensen. Kemiske modifikationer af disse basiske grupper (der sidder på sidekæderne af aminosyrer) inkluderer methylering, fosforylering og acetylering. Disse kemiske modifikationer ændrer styrken af interaktionen mellem DNA'en og histonerne, hvilket gør DNA'en mere eller mindre tilgængelig for transskriptionsfaktorer og ændrer transskriptionshastigheden.En særlig gruppe DNA-bindende proteiner er de DNA-bindende proteiner, som specifikt binder enkeltstrenget DNA. I mennesker er replikationsprotein A det bedst kendte eksempel fra denne familie og bruges i processer, hvor dobbelthelixen er separeret, heriblandt ved DNA-replikation, rekombination og DNA-reparation. Disse bindingsproteiner lader til at stabilisere enkeltstrenget DNA og beskytte det fra at danne hårnålsstrukturer eller blive nedbrudt af nukleaser.
I modsætning hertil er der andre proteiner, som har udviklet sig til at binde til bestemte DNA-sekvenser. De mest intensivt studerede af disse er de forskellige transskriptionsfaktorer, som er proteiner, der regulerer transskription. Hver transskriptionsfaktor binder til et bestemt sæt af DNA-sekvenser og aktiverer eller hæmmer transskriptionen af gener, som har disse sekvenser tæt på deres promotere. Transskriptionsfaktorerne gør dette på to måder. For det første kan de binde RNA-polymerasen ansvarlig for transskription, enten direkte eller gennem andre mediatorproteiner; dette lokaliserer polymerasen ved promoteren og lader den begynde transskription. Alternativt kan transskriptionsfaktorer binde enzymer, som modificerer histonerne ved promoteren. Dette ændrer på DNA-skabelonens tilgængelighed for polymerasen.Da disse DNA-targets kan forekomme overalt i en organismes genom, kan ændringer i en type transskriptionsfaktors aktivitet påvirke tusinder af gener. Som følge heraf er disse proteiner ofte mål for de signaltransduktionsprocesser, som styrer responset på miljøforandringer eller cellulær differentiering og udvikling. Specificiteten af disse transskriptionsfaktorers interaktioner med DNA kommer af, at proteinerne har flere kontakter til DNA-basernes kant, hvilket tillader dem at "læse" DNA-sekvensen. De fleste af disse baseinteraktioner sker i den store rille, hvor baserne er mest tilgængelige.
Nukleaser er enzymer, som skærer DNA-strenge ved at katalysere hydrolyse af fosfodiesterbindingerne. Nukleaser som hydrolyserer nukleotider fra enderne af DNA-strenge kaldes exonukleaser, mens endonukleaser skærer inde i strenge. De oftest brugte nukleaser i molekylærbiologi er restriktionsendonukleaser, som skærer DNA ved bestemte sekvenser. For eksempel genkender EcoRV-enzymet den 6-basede sekvens 5′-GATATC-3′. I naturen beskytter disse enzymer bakterier mod faginfektion ved at fordøje fag-DNA'en, når den kommer ind i den bakterielle celle, og opfører sig som en del af restriktionsmodifikationssystemet. Inden for teknologi bruges disse sekvensspecifikke nukleaser i molekylær kloning og til at tage DNA-fingeraftryk.
Enzymer kaldet DNA-ligaser kan genforbinde skårede eller brækkede DNA-strenge. Ligaser er særligt vigtige i DNA-replikation af tilbagestående strenge, da de forbinder de korte DNA-segmenter, der produceres ved replikationsgaflen til en fuldstændig kopi af DNA-skabelonen. De bruges også i DNA-reparation og genetisk rekombination.
Topoisomeraser er enzymer med både nuklease- og ligaseaktivitet. Disse proteiner ændrer mængden af supercoiling i DNA. Nogle af disse enzymer fungerer ved at skære DNA-helixen og lader en sektion rotere, hvorved de reducerer mængden af supercoiling; enzymet forsegler derefter DNA-bruddet. Andre typer af disse enzymer er i stand til at skære en DNA-helix og derefter sende en anden DNA-streng igennem dette brud, før det genforbinder helixen. Topoisomeraser er nødvendige for mange processer, der involverer DNA, såsom DNA-replikation og transskription.Helicaser er proteiner, der er en form for molekylær motor. De bruger den kemiske energi i nukleosidtrifosfater, særligt ATP, til at bryde hydrogenbindinger mellem baser og strække DNA-dobbelthelixen ud i enkelte strenge. Disse enzymer er essentielle for de fleste processer hvor enzymer skal have adgang til DNA-baserne.
Polymeraser er enzymer, der syntetiserer polynukleotidekæder fra nukleosidtrifosfater. Deres produkters sekvens skabes på basis af eksisterende polynukleotidkæder – kaldet "skabeloner". Disse enzymer fungerer ved at føje et nukleotid til 3′-hydroxylgruppen i enden af den voksende polynukleotidkæde gentagne gange. Som konsekvens heraf arbejder alle polymeraser i en 5′- til 3′-retning. I disse enzymers aktive sæde baseparres den nye nukleosidtrifosfat til skabelonen: Dette lader polymeraser syntetisere deres skabelons komplementære streng på korrekt vis. Polymeraser klassificeres efter den type skabelon, som de anvender.
Ved DNA-replikation tager DNA-afhængige DNA-polymeraser kopier af DNA-polynukleotidkæder. For at kunne bevare biologisk information er det essentielt, at sekvensen af baser i hver kopi er præcist komplementær til sekvensen af baser i skabelonstrengen. Mange DNA-polymeraser har en korrekturlæsende aktivitet. Her genkender polymerasen den lejlighedsvise fejl i syntesereaktionen ud fra manglen på baseparring mellem de fejlmatchede nukleotider. Hvis der opdages en fejlmatch, aktiveres en 3′ til 5′ exonukleaseaktivitet, og den ukorrekte base fjernes. I de fleste organismer fungerer DNA-polymeraser i et stort kompleks kaldet replisomet, der indeholder flere tilhørende underenheder, såsom DNA-klemmen eller helicaserne.RNA-afhængige DNA-polymeraser er en specialiseret klasse af polymeraser, som kopierer en RNA-strengs sekvens ind i DNA. De omfatter revers transkriptase, som er et viralt enzym involveret i retroviras infektion af celler, og telomerase, som er påkrævet ved replikation af telomerer. Telomerase er en usædvanlig polymerase, fordi den indeholder sin egen RNA-skabelon som en del af sin struktur.Transskription udføres af en DNA-afhængig RNA-polymerase, der kopierer en DNA-strengs sekvens ind i RNA. For at påbegynde transskriptionen af et gen binder RNA-polymerasen til en DNA-sekvens kaldet en promoter og separerer DNA-strengene. Derefter kopierer den gensekvensen ind i en messenger RNA-udskrift, indtil den når en DNA-region kaldet terminatoren, hvor den stopper og afkobles fra DNA'en. Ligesom det er tilfældet med menneskelige DNA-afhængige DNA-polymeraser, opererer RNA polymerase II, det enzym, der transskriberer de fleste af generne i det menneskelige genom, som en del af et stort proteinkompleks med flere regulerende og tilhørende underenheder.
En DNA-helix interagerer normalt ikke med andre DNA-segmenter, og i menneskeceller er de forskellige kromosomer oven i købet placeret i separate områder i cellekernen kaldet "kromosomterritorier". Denne fysiske adskillelse af forskellige kromosomer er vigtig for DNA'ens evne til at fungere som et stabilt informationsarkiv, da en af de få gange kromosomer interagerer er ved overkrydsning, der sker under kønnet formering, hvor genetisk rekombination finder sted. "Overkrydsning" betegner når to DNA-helixer brydes op, udveksler en sektion og derefter genforenes.
Rekombination lader kromosomer udveksle genetisk information og producerer nye kombinationer af gener, som øger naturlig selektions effektivitetet, og kan være vigtigt i den hurtige udvikling af nye proteiner. Genetisk rekombination kan også være involveret i DNA-reparation, særligt i cellens respons på dobbeltstrengsbrud.Den mest almindelige form for overkrydsning er homolog rekombination, hvor de to involverede kromosomer deler meget ens sekvenser. Ikke-homolog rekombination kan være skadelig for celler, da det kan producere kromosomale translokationer og genetiske abnormiteter. Rekombinationsreaktionen katalyseres af enzymer kendt som rekombinaser, såsom RAD51. Det første skridt ved rekombination er et dobbeltstrenget brud forårsaget af enten en endonuklease eller beskadigelse af DNA'en. En række skridt delvist katalyseret af rekombinasen fører derefter til sammenføjningen af de to helixer ved mindst et Hollidaykors, hvori et segment af en enkelt streng i hver helix knyttes til den komplementære streng i den anden helix. Hollidaykorset er en tetraedrisk knudepunktsstruktur, der kan flyttes langs kromosomparret, og udskifter en streng med en anden. Rekombinationsreaktionen stoppes derefter af spaltning af knudepunktet og re-ligeringen af det frigivne DNA.
DNA indeholder den genetiske information, der lader alle moderne levende ting fungere, vokse og reproducere. Det er dog uklart, hvor langt tilbage i livets fire milliarder år lange historie DNA har haft denne funktion, og det har været foreslået at de tidligste livsformer kan have anvendt RNA som deres genetiske materiale. RNA kan have opført sig som den centrale del af tidlig cellemetabolisme, da det både kan transmittere genetisk information og udføre katalyse som en del af ribozymer. Denne urgamle RNA-verden, hvor nukleinsyrer i så fald blev brugt til både katalyse og genetik, kan have påvirket udviklingen af den nuværende genetiske kode baseret på fire nukleotidbaser. Dette ville ske fordi antallet af forskellige baser i en sådanne organisme er en afvejning mellem et lille antal baser med bedre replikationspræcision og et stort antal baser med bedre katalytisk ribozymeffektivitet. Der er dog ingen direkte beviser på urgamle genetiske systemer, da det er umuligt at isolere DNA fra de fleste fossiler, idet DNA kun overlever i miljøet i mindre end en million år og langsomt nedbrydes til korte fragmenter i opløsning. Der er blevet fremsat påstande om ældre DNA; bedst kendt er en rapport om isoleringen af en levedygtig bakterie fra en 250 millioner år gammel saltkrystal, men disse påstande er kontroversielle.DNA-byggesten (adenin, guanin og relaterede organiske forbindelser) kan være blevet dannet uden for Jordens atmosfære, i det ydre rum. Komplekse DNA- og RNA-forbindelser, heriblandt uracil, cytosin og thymin, er også blevet dannet i laboratorier under forhold der efterligner dem, der findes i det ydre rum, ved brug af udgangsstoffer (såsom pyrimidin) fundet i meteoritter. Pyrimidin kan, ligesom polycykliske aromatiske hydrocarboner (PAH'er), de mest carbon-rige kemiske forbindelser i universet, være blevet dannet i røde kæmper eller i kosmisk støv og gasskyer.
Der er blevet udviklet metoder til at oprense DNA fra organismer, såsom fenol-kloroformudvinding, og til at manipulere det i laboratorier, såsom restriktionsfordøjelser og polymerasekædereaktion. Moderne biologi og biokemi gør intensivt brug af disse teknikker i rekombinant DNA-teknologi. Rekombinant DNA er menneskeskabte DNA-sekvenser, der er blevet samlet fra andre DNA-sekvenser. De kan transformeres til organismer i form af plasmider eller i passende format ved brug af en viral vektor. Genetisk modificerede organismer kan bruges til at producere produkter såsom rekombinante proteiner, til brug i biomedicinsk forskning, eller dyrkes i landbruget.
Kriminalteknikere kan bruge DNA i blod, sæd, hud, spyt eller hår fundet på et gerningssted til at identificere matchende DNA fra et individ, såsom en gerningsmand. Denne proces kendes formelt som etablering af en DNA-profil, men kan også kaldes "genetiske fingeraftryk". I DNA-profiler sammenlignes længderne på variable sektioner af repetitiv DNA, såsom mikrosatellitter, mellem to mennesker. Denne metode er normalt en ekstremt troværdig teknik til at identificere matchende DNA. Identifikation kan dog være kompliceret, hvis stedet er forurenet med DNA fra flere mennesker. DNA-profiler blev udviklet i 1984 af den britiske genetiker Sir Alec Jeffreys og brugt første gang inden for kriminalteknik til at dømme Colin Pitchfork i Enderby-mordene i 1988.Udviklingen af kriminalteknik, og evnen til nu at fremskaffe genetisk match på små prøver af blod, hud, spyt eller hår, har ført til en genundersøgelse af en række sager. Mennesker, der er anklaget for en alvorlig forbrydelse, kan blive afkrævet en DNA-prøve til sammenligning. I Danmark har et af de mest notable eksempler på en sag, hvor DNA-profil var af afgørende betydning, været ved efterforskningen af de drab og voldtægter, der blev begået af Marcel Lychau Hansen, bedre kendt som "Amagermanden". Det mest åbenlyse forsvar imod kriminaltekniske DNA-matches er at påstå at der er blevet byttet rundt på beviser. Dette har resulteret i omhyggelige og strenge håndteringsprocedurer i alle nye sager.
DNA-profiler bruges også til at identificere ofre for hændelser med mange omkomne, såvel som til at identificere lig eller kropsdele i alvorlige ulykker og sågar til at identificere individuelle ofre i massegrave – ved at sammenligne med familiemedlemmer.
DNA-profiler bruges også til faderskabstests for at afgøre, hvorvidt en person er biologisk forælder eller bedsteforælder til et barn med en sandsynlighedsgrad på 99,99% for, hvorvidt den angivelige forælder er biologisk beslægtet med barnet. Normale DNA-sekventeringsmetoder sker efter fødslen, men der findes nye metoder, hvorved man kan teste for faderskab mens moderen stadig er gravid.
Deoxyribozymer, også kaldet DNAzymer eller katalytisk DNA, blev opdaget i 1994. Det er for det meste enkeltstrengede DNA-sekvenser, der er isoleret fra en stor pulje af tilfældige DNA-sekvenser gennem en kombineret tilgang kaldet in vitro-selektion eller SELEX. DNAzymer katalyserer en række kemiske reaktioner, heriblandt RNA/DNA-spaltning, RNA/DNA-ligering, aminosyrefosforylering/defosforylering, o.a. DNAzymer kan øge hastigheden af kemiske reaktioner op til 100.000.000.000 gange hastigheden af den ukatalyserede reaktion. Den mest studerede klasse af DNAzymer er RNA-spaltende DNAzymer, som er blevet brugt til opdagelse af forskellige metalioner og til at designe terapeutiske midler. Der er fundet flere metalspecifikke DNAzymer, heriblandt GR-5-DNAzymet (bly-specifikt), CA1-3-DNAzymet (kobber-specifikt), 39E-DNAzymet (uranyl-specifikt) og NaA43-DNAzymet (natrium-specifikt).
Bioinformatik involverer udviklingen af teknikker til at opbevare, data mine, søge i og manipulere biologiske data, heriblandt DNA-sekvensdata. Dette har ført til vidt anvendte fremskridt inden for datalogi, særligt string-searching-algoritmer, maskinelæring og databaseteori. String-searching eller matchingalgoritmer, som genkender en bogstavsekvens inde i en større sekvens af bogstaver, blev udviklet til at søge efter bestemte nukleotidsekvenser. DNA-sekvensen bliver sammenstillet med andre DNA-sekvenser for at identificere homologe sekvenser og lokalisere de specifikke mutationer, der gør dem specielle. Disse teknikker, særligt multiple sekvenssammenstillinger, bruges til at studere fylogenetiske forhold og proteinfunktioner. Datasæt, der repræsenterer hele genomers DNA-sekvenser, såsom de der er produceret af Human Genome Project, er svære at bruge uden de annoteringer, der identificerer generne og de regulerende elementers beliggenhed på hvert kromosom. DNA-sekvensregioner, der har de karakteristiske mønstre, som associeres med protein- eller RNA-kodende gener, kan identificeres ved genfindende algoritmer, som tillader forskere at forudsige tilstedeværelsen af bestemte genprodukter og deres mulige funktioner i en organisme, selv før de er blevet isoleret eksperimentelt. Hele genomer kan også sammenlignes, hvilket kan skabe klarhed omkring en bestemt organismes evolutionære historie og tillade undersøgelsen af komplekse evolutionære begivenheder.
DNA-nanoteknologi anvender DNA's og andre nukleinsyrers unikke molekylære genkendelsesegenskaber til at skabe selvsamlende forgrenede DNA-komplekser med nyttige egenskaber. DNA bruges således som et strukturelt materiale snarere end som en bærer af biologisk information. Dette har ført til skabelsen af to-dimensionelle periodiske gitre (der begge er flise-baserede og anvender "DNA-origami"-metoden) såvel som tredimensionelle strukturer i form af polyedre. Nanomekaniske enheder og algoritmisk selv-samling er også blevet demonstreret, og disse DNA-strukturer er blevet anvendt som skabeloner for arrangeringen af andre molekyler såsom guldnanopartikler og streptavidin-proteiner.
Fordi DNA undergår mutationer over tid, som derefter nedarves, indeholder det historisk information, og ved at sammenligne DNA-sekvenser kan genetikere udlede organismers evolutionære historie, deres fylogeni. Feltet fylogenetik er et vigtigt værktøj inden for evolutionsbiologi. Hvis der sammenlignes DNA-sekvenser inden for samme art, kan populationsgenetikere lære om en bestemt populations historie. Dette kan bruges i studier af alt fra økologisk genetik til antropologi; for eksempel benyttes DNA-beviser til at forsøge at identificere Israels ti forsvundne stammer.
I en rapport udgivet i Nature i januar 2013 foreslog forskere fra European Bioinformatics Institute og Agilent Technologies en mekanisme til at benytte DNA's evne til at kode information som en måde at lagre digitale data. Gruppen var i stand til at kode 739 kilobyte data ind i DNA-kode, syntetisere den faktiske DNA og derefter sekventere DNA'en og afkode informationen tilbage til dens oprindelige form, med 100% nøjagtighed. Den kodede information bestod af tekst- og lydfiler. Et tidligere eksperiment blev udgivet i august 2012, udført af forskere ved Harvard University, hvor man kodede teksten til en 54.000 ord lang bog ind i DNA.
DNA blev identificeret og isoleret for første gang af den schweiziske læge Friedrich Miescher, som i 1869 opdagede en mikroskopisk substans i materie fra kasserede kirurgibandager. Da det var placeret i cellernes kerner (latin: nukleus, flertal nuklei) kaldte han det "nuklein".I 1878 isolerede Albrecht Kossel ikke-protein-komponenten af "nuklein", nukleinsyre, og isolerede senere dets fem primære nukleobaser. I 1919 identificerede Phoebus Levene de grundlæggende sukker- og fosfat-nukleotidenheder. Levene foreslog, at DNA bestod af en streng af nukleotidenheder, der er forbundet via fosfatgrupperne. Levene troede, at kæden var kort, og at baserne blev gentaget i en fast rækkefølge. I 1937 producerede William Astbury de første røntgendiffraktionsmønstre, der viste, at DNA har en regelmæssig struktur.I 1927 foreslog Nikolai Koltsov, at nedarvede egenskaber blev nedarvet gennem et "enormt arveligt molekyle" bestående af "to spejlede strenge, der ville replikere på en semi-konservativ måde ved at bruge hver streng som en skabelon". I 1928 opdagede Frederick Griffith i sit eksperiment, at træk fra den "glatte" form for Pneumococcus kunne overføres til den "ru" form af den samme bakterie ved at blande dræbte "glatte" bakterier med levende "ru" former. Dette system gav den første klare indikation af, at DNA bærer på genetisk information – Avery-MacLeod-McCarty-eksperimentet – da Oswald Avery, sammen med kollegaerne Colin MacLeod og Maclyn McCarty, identificerede DNA som det transformerende princip i 1943. DNA's rolle i arv blev bekræftet i 1952, da Alfred Hershey og Martha Chase i Hershey-Chase-eksperimentet påviste, at DNA er T2 fagens genetiske materiale.I 1953 foreslog James Watson og Francis Crick det, der nu er accepteret som den første korrekte dobbelthelix-model af DNA-strukturen, i tidsskriftet Nature. Deres dobbeltheliske, molekylære DNA-model var dengang baseret på et enkelt røntgendiffraktionsbillede (kaldt "Foto 51") taget af Rosalind Franklin og Raymond Gosling i maj 1952, såvel som informationen om, at DNA-baserne er parrede – også opnået gennem privat kommunikation fra Erwin Chargaff i de tidligere år.
Eksperimentelt bevis til støtte for Watson og Cricks model blev udgivet i en serie af fem artikler i den samme udgave af Nature. Ud af disse var Franklin og Goslings rapport den første udgivelse af deres egne røntgendiffraktionsdata og originale analyse, som delvist understøttede Watson og Cricks model; denne udgave indeholdt også en artikel om DNA-strukturen af Maurice Wilkins og to af hans kollegaer, hvis analyse og in vivo B-DNA røntgenmønstre også understøttede tilstedeværelsen in vivo af dobbelthelix-DNA-konfigurationer som foreslået af Crick og Watson. I 1962, efter Franklin's død, blev Watson, Crick og Wilkins i fællesskab tildelt Nobelprisen i fysiologi eller medicin (nobelpriser tildeles kun levende personer). Der er fortsat debat omkring, hvem der bør tilskrives opdagelsen.I en indflydelsesrig præsentation i 1957 forklarede Crick molekylærbiologiens centrale dogme, som forudsagde forholdet mellem DNA, RNA og proteiner, og formulerede "adaptorhypotesen". Den endelige bekræftelse af replikationsmekanismen, der blev antydet af dobbelthelix-strukturen, fulgte i 1958 i form af Meselson-Stahl-eksperimentet. Yderligere arbejde af Crick og kollegaer viste, at den genetiske kode blev baseret på ikke-overlappende basetripletter, kaldet codoner, hvilket gjorde Har Gobind Khorana, Robert W. Holley og Marshall Warren Nirenberg i stand til at dechifrere den genetiske kode. Disse fund kom til at repræsentere molekylærbiologiens fødsel.
En velskrevet introduktion på dansk til det molekylære grundlag for den moderne genteknologi. Biotech Academy, 2011
12 May, 2004, BBC News: 'Junk' throws up precious secret Citat: "..."It is very lucky that entire genomes were mapped, as this work is showing." He added: "I think other bits of 'junk' DNA will turn out not to be junk. I think this is the tip of the iceberg, and that there will be many more similar findings."..."
