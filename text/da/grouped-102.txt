
Vilhelm 1. (født ca. 1028, død 9. september 1087), normalt omtalt som Vilhelm Erobreren og nogle gange Vilhelm Bastarden, var den første normanniske konge af England, der regerede fra 1066 og frem til sin død i 1087. Han var efterkommer af Rollo, og var dermed hertug af Normandiet (som hertug Vilhelm 2.) fra 1035 og frem. Efter en lang kamp med at få etableret sin magt var hans kontrol over Normandiet sikret i 1060, og han påbegyndte den normanniske erobring af England seks år senere. Resten af hans liv var præget af kampe om at få konsolideret sin magt over England og landområder på kontinentet samt problemer med hans ældste søn.
Vilhelm var søn af den ugifte Robert 1. af Normandiet og Roberts elskerinde Herleva. Vilhelms uægte status og unge alder skabte problemer for ham, da han efterfulgte sin fader. Det samme gjorde det anarki, som prægede de første år af Vilhelms styre. Siden hans barndom havde det normanniske aristokrati kæmpet med hinanden for både at få kontrol over barnehertugen og for deres egen magt. I 1047 formåede Vilhelm at knuse et oprør og begynde at etablere sin autoritet i hertugdømmet, hvilket var en proces, der kom til at foregå helt frem til 1060. Hans ægteskab i 1050'erne med Matilda af Flandern gav ham en magtfuld allieret i hertugdømmet Flandern. Da han blev gift, kunne han arrangere aftaler med sine støtter – biskopper og abbeder i den normanniske kirke. Konsolideringen af hans magt gjorde det muligt for ham at udvide sit magtområde, og i 1062 formåede Vilhelm at få kontrol over naboområdet Maine.
I 1050'erne og begyndelsen af 1060'erne blev Vilhelm en deltager i kampen om den engelske krone, der på dette tidspunkt sad på den barnløse Edvard Bekenderens hoved. Vilhelm var i familie med Edvard. Der var dog også andre personer, som ønskede kronen heriblandt den magtfulde engelske jarl, Harold Godwinson, der blev udråbt som Englands næste konge, da Edvard lå på sit dødsleje i 1065/66. Vilhelm argumenterede imod denne ordning, ved påpegning af at Edvard tidligere havde lovet ham tronen, samt at Harold havde svoret at støtte Vilhelms krav. Han byggede derfor en stor flåde og invaderede England i september 1066, hvor han vandt en overbevisende sejr og dræbte Harold under slaget ved Hastings den 14. oktober 1066. Efter yderligere militære interventioner blev Vilhelm kronet som konge, juledag år 1066 i London. Han fik arrangeret styret af England i begyndelsen af 1067, hvorefter han vendte tilbage til Normandiet. Flere mislykkede oprør fulgte, men i 1075 var Vilhelms greb om England sikret i en grad, der gjorde det muligt for ham at bruge størstedelen af sin resterende tid som konge på at styre kontinentet.
Vilhelms sidste år blev præget af problemer i hans besiddelser på kontinentet, problemer med hans ældste søn og truslen om invasioner fra danerne. I 1086 beordrede han fabrikationen af Domesday Book, der var en oversigt over alle jordejere i England og deres besiddelser. Vilhelm døde i september 1087, mens han ledte et felttog i Nordfrankrig, og han blev begravet i Caen. Hans styre i England var præget af opførelser af borge; af en ny normannisk adelstand, der bosatte sig og af en ændring i den engelske gejstlighed. Han forsøgte ikke at integrere sine forskellige riger til ét imperium, men fortsatte med at administrere dem separat. Vilhelms landområder blev, efter hans død, delt: Normandiet gik til hans ældste søn, Robert Curthose, og hans anden overlevende søn, William Rufus, fik England.
Nordboere begyndte at plyndre Normandiet i slutningen af 700-tallet. Permanente skandinaviske bosættelser optrådte allerede før år 911, hvor Rollo, der var en vikingehøvding, og Karl den Enfoldige af Frankrig aftalte, at grevskabet Rouen overgik til Rollo. Landet omkring Rouen blev kernen i det senere hertugdømme Normandiet. Normandiet blev muligvis anvendt som base for skandinaviske angreb i England, der blev genoptaget i slutningen af 900-tallet, hvilket forværrede forholdet mellem England og Normandiet. I et forsøg på at forbedre dette ægtede Ethelred 2. den Rådvilde Emma af Normandiet, Richard 2.s søster i 1002.De danske plyndringstogter i England fortsatte, og Æthelred søgte hjælp fra Richard og søgte tilflugt i Normandiet i 1013, da kong Svend Tveskæg drev Æthelred og hans familie fra England. Svends død i 1014 gjorde det muligt for Æthelred at vende hjem igen, mens Svends søn, Knud, udfordrede Æthelred, da han vendte tilbage. Æthelred døde pludseligt i 1016, og Knud blev konge over England. Æthelred og Emmas to sønner, Edward og Alfred, gik i eksil i Normandiet, mens deres mor blev Knuds anden kone.Efter Knuds død i 1035 overgik den engelske trone til Harald Harefod, der var hans søn med sin første kone, mens Hardeknud, hans søn med Emma, blev konge i Danmark. England var fortsat ustabil. Alfred vendte tilbage til England i 1036 for at besøge sin mor og muligvis for at udfordre kong Harald. Ved ankomsten blev han blindet og senere fundet død. En beretning indikerer, at jarl Godwin af Wessex havde forbindelse til Alfreds død, mens andre beskylder Harald for at stå bag. Emma gik i eksil i Flandern, indtil Hardeknud blev konge efter Haralds død i 1040, og hans halvbror Edward efterfulgte Hardeknud til England; Edward blev udråbt som konge efter Hardeknuds død i juni 1042.
Vilhelm blev født i 1027 eller 1028 i Falaise, Normandiet, sandsynligvis mod slutningen af 1028. Han var den eneste søn af Robert 1. af Normandiet, som igen var søn af Richard 2. af Normandiet. Hans moder, Herleva, var datter af Fulbert af Falaise; Fulbert var muligvis garver eller balsamerer. Hun var muligvis medlem af hertugens hushold, men hun ægtede ikke Robert. I stedet giftede hun sig senere med Herluin de Conteville, og de fik sammen de to sønner Odo af Bayeux og Robert, greve af Mortain samt en datter, hvis navn er ukendt. En af Herlevas brødre, Walter, blev en af Vilhelms støtter og beskyttere, mens han var i undertal. Robert havde også en datter, Adelaide af Normandiet, med en anden elskerindeRobert blev hertug af Normandiet den 6. august 1027, hvor han efterfulgte sin ældre bror Richard 3., som kun lige havde fået titlen året inde. Robert og hans bror havde været uenige om arvefølgen, og Richards død var pludselig. Robert blev af nogle kronikører beskyldt for at have dræbt sin bror, hvilket er en plausibel men ikke underbygget anklage. Forholdende i Normandiet var uafklaret, da adelsfamilier plyndrede kirken og Alan 3. af Bretagne førte krig mod hertugdømmet, muligvis for selv at tage kontrollen. I 1031 havde Robert samlet en betragtelig støtte fra adelsfolk, hvoraf mange blev prominente personer i Vilhelms senere liv. De inkluderede Roberts onkel, Robert ærkebiskop af Rouen, der oprindeligt havde modsat sig hertugen, Osbern, en af Gunnoras hertug Richard 1.s kones nevø og greve Gilbert af Brionne, en af Richard 1.s børnebørn. Roberts normanniske støtte fortsatte efter indsættelsen, hvor han støttede de engelske prinser Edward og Alfred, der stadig var i eksil i Nordfrankrig.Der er indikationer af, at Robert muligvis kortvarigt var trolovet med kong Knuds datter, men det kom ikke til ægteskab. Det er usikkert om Vilhelm var blevet erstattet i hertugens arvefølge, hvis Robert havde haft en ægte søn. Tidligere hertuger havde været uægte, og Vilhelms overtagelse af titlen efter sin fader, indikerer at Vilhelm blev betragtet som Roberts mest retmæssige arving. I 1034 besluttede hertug Robert at drage på pilgrimsfærd tilJerusalem. Selvom nogle af støtter forsøgte at stoppe ham i at foretage rejsen, indkaldte Robert til råd i januar 1035, og han samlede de normanniske magthavere til at sværge troskab til Vilhelm som hans arving før han drog afsted. Han døde i juli ved Nicea, på vej tilbage til Normandiet.
Vilhelm stod over for adskillige udfordringer, da han blev hertug, bl.a. at han var uægte barn og at han var meget ung; det tyder på, at han var enten 7 eller 8 år gammel på dette tidspunkt. Han blev støttet af sin grandonkel, ærkebiskop Robert, samt kongen af Frankrig, Henrik 1., hvilket gjorde, at han kunne overtage sin faders hertugdømme. Den støtte som de engelske prinser i eksil fik i deres forsøg på at vende tilbage til England i 1036 viser, at den nye hertugs folk forsøgte at fortsatte hans faders politikker, men ærkebiskop Roberts død i marts 1037 fjernede en af Vilhelms vigtigste støtter, og forholdene i Normandiet blev snart efter kaotiske.Anarkiet i hertugdømmet varede indtil 1047, og blandt dem der kæmpede om magten, var det vigtigt at få kontrol over den unge hertug. Til at begynde med havde Alan af Bretagne forældremyndigheden over hertugen, men da Alan døde i enten slutningen af 1039 eller oktober 1040, overtog Gilbert af Brionne ansvaret for Vilhelm. Gilbert blev slået ihjel i løbet af nogle måneder, og en ny værge, Turchetil, blev ligeledes dræbt kort efter Gilbert. Endnu en værge, Osbern, blev dræbt i begyndelsen af 1040'erne i Vilhelms kammer, mens hertugen sov. Det blev fortalt, at Walter, Vilhelms onkel på sin mors side, til tider var tvunget til at skjule den unge hertug i bøndernes huse, selvom denne historie muligvis kan være noget, som Orderic Vitalis har fundet på. Historikeren Eleanor Searle spekulerer på, om Vilhelm muligvis blev opfostret med sine tre fætre, som senere blev vigtige i hans karriere; William FitzOsbern, Roger de Beaumont og Roger af Montgomery. Selvom mange af de normanniske adelsmænd var engageret i deres egne private krige og fejder, mens Vilhelm endnu ikke havde den fulde kontrol, så anerkendte disse viscounts stadig hertugens overherredømme og det gejstlige hierarki støttede også Vilhelm.
Kong Henrik fortsatte med at støtte den unge hertug, men i slutningen af 1046 samlede modstandere af Vilhelm et oprør centreret i Basse-Normandie, ledet af Guy af Burgund med støtte fra Nigel, Viscount af Cotentin, og Ranulf, Viscount af Bessin. Ifølge historier, der muligvis er legender, blev det gjort et forsøg på at fange Vilhelm ved Valognes, men han undslap i ly af mørket, og søgte tilflugt hos kong Henrik. I begyndelsen af 1047 vendte Henrik og Vilhelm til Normandiet og vandt slaget ved Val-ès-Dunes nær Caen, selvom der kun er overleveret ganske få detaljer om slaget. William af Poitiers påstod at slaget kun blev vundet ved hjælp af Vilhelms medvirken, men tidligere beretninger beskriver at kong Henriks mænd og hans lederskab også spillede en vigtig rolle. Vilhelm fik atter magten i Normandiet, og kort efter slaget blev Guds Fred bekendtgjort i hele hans hertugdømme i et forsøg på at begrænse krigsførelse og vold, ved at begrænse antallet af dage på året, hvor det var tilladt at slås. Selvom slaget ved Val-ès-Dunes markede et vendepunkt i Vilhelms kontrol over hertugdømmet blev det ikke enden på hans udfordringer med at få styr på adelen. I perioden 1047 til 1054 var der stort set konstant krig, og mindre kriser fortsatte helt indtil 1060.
Vilhelms næste fokusområde blev Guy af Burgund, som trak sig tilbage til sin borg i Brionne, som Vilhelm belejrede. Efter en lang kamp formåede hertugen at få sendt Guy i eksil i 1050. For at tage sig af greven af Anjou, Geoffrey Martels, voksende magt slog Vilhelm sig sammen med kong Henrik i et felttog mod ham, hvilket blev det sidste kendte samarbejde mellem de to. De formåede at erobre en angevinsk fæstning, men ikke meget andet. Geoffrey forsøgte at udvide sin autoritet ind i provinsen Maine, særligt efter Hugh 4. af Maines død i 1051. Huset Bellêmes besiddelser, som bl.a. inkluderede Bellême på grænsen mellem Maine og Normandiet, samt fæstningerne i Alençon og Domfort var nøglebrikker til kontrollen over Maine. Bellêmes overherre var kongen af Frankrig, men Domfort var under Geoffrey Martel overherredømme, og hertug Vilhelm var Alençons overherre. Huset Bellême, hvis landområder var strategisk placeret mellem deres tre forskellige overherrer, formåede at spille dem ud mod hinanden, og sikrede på den måde vigtig uafhængighed selv.
Ved Hugh af Mains død besatte Geoffrey Martel Maine i konkurrence med Vilhelm og kong Henrik; de formåede til sidst at drive Geoffrey ud af området og i samme proces sikrede Vilhelm sig kontrol over Bellême-familiens fæstninger ved Alençon og Domfort. Således var han i stand til at hævde sit overherredømme over huset Bellême og tvinge dem til at handle konsistent i normannisk interesse. Men i 1052 slog kongen og Geoffrey Martel pjalterne sammen mod Vilhelm på samme tidspunkt, hvor nogle normanniske adelsfolk begyndte at udfordre Vilhelms øgede magt. Henriks nye alliance blev sandsynligvis motiveret af hans ønske om at beholde sin dominans over Normandiet, hvilket nu blev truet af Vilhelms større kontrol over hertugdømmet. Vilhelm var engageret i militæraktion mod sine egne adelsfolk ignenem hele 1053, samt med den nye ærkebiskop af Rouen, Mauger. I februar 1054 igangsatte kongen og de normanniske oprørere en dobbelt invasion af hertugdømmet. Henrik ledte hovedstyrken igennem området Évreux, mens den anden del, under den franske konges bror Odo, invaderede det østlige Normandiet.Vilhelm mødte invasionen ved at opdele sine tropper i to grupper. den første, som han selv ledte, blev sendt mod Henrik. den anden, som inkluderede nogle af de personer, som blev Vilhelms stærke og stabile støtter, som Robert, greve af Eu, Walter Giffard, Roger af Mortemer og William de Warenne, stod over for den anden invaderende styrke. Denne anden styrke besejrede invasionstyrken under slaget ved Mortemer. Udover at standse begge invasioner, så gjorde slaget det muligt for hertugens ecclesiastiske støtter at afsætte Mauger fra ærkebispesædet i Rouen. Mortemer markerede således endnu et vendepunkt i Vilhelms øgede indflydelse og kontrol i hertugdømmet, selvom hans konflikt med den franske konge og greven af Anjou fortsatte helt frem til 1060. Henrik og Geoffrey ledte andre invasion af Normandiet i 1057, men blev besejret af Vilhelm under slaget ved Varaville. Dette blev den sidste invasion af Normandiet i Vilhelms levetid. I 1058 invaderede Vilhelm området Dreux, hvor han erobrede Tillières-sur-Avre og Thimert. Henrik forsøgte at stoppe Vilhelm, men belejringen af Thimert trak ud i to år indtil Henriks død. Grev Geoffrey og kongens død i 1060 cementerede skiftet i magtbalancen til Vilhelm.
En faktor i Vilhelms favør var hans ægteskab med Matilda af Flandern, der var datter af grev Baldwin 5. af Flandern. Unionen blev arrangeret i 1049, men pave Leo 9. forbød ægteskabet under koncilet i Reims i oktober 1049. Brylluppet fortsatte dog stadig i begyndelsen af 1050'erne, muligvis uden godkendelse fra paven. Ifølge en senere kilde, der ikke bliver betragtet som særlig pålidelig, blev det ikke godkendt af paven før 1059, men da forholdet mellem paven og normannerne generelt var gode i 1050'erne, og normanniske gejstlige kunne besøge Rom i 1050 uden problemer, skete stadfæstelsen sandsynligvis før. Den pavelige godkendelse af ægteskabet har tilsyneladende krævet grundlæggelsen af to klostre Caen – et af Vilhelm og et af Matilda. Ægteskabet var vigtigt for sikre Vilhelms status, da Flandern var et af de mere magtfulde franske territorier med bånd til den franske kongehus og de tyske kejsere. Samtidige forfattere betragtede ægteskabet, som gav fire sønner og fem eller seks døtre, som en succes.
Der findes intet autentisk portræt af Vilhelm; samtidige afbildninger af ham på Bayeux-tapetet og hans segl og mønter er de mest konventionelle repræsentationer der viser hans autoritet. Der findes flere nedskrevne beskrivelser af et djærvt og robust udseende, med en dyb stemme. Han havde godt helbred indtil han blev gammel, selvom han blev temmelig fed, da han blev ældre. Han var stærk nok til at trække buer, som andre ikke kunne skyde med, og han havde stor udholdenhed. Geoffrey Martel beskrev ham uden lige som kæmper og som rytter. Undersøgelser af Vilhelms femur, den eneste knogle som er bevaret, da resten af hans jordiske efterladenskaber blev ødelagt, viser, at han har været 1,78 m høj.Der findes kilder på to læremestre, som den unge hertug har haft i slutningen af 1030'erne og 1040'erne, men omfanget af Vilhelms uddannelse i læsning og skrivning er uklar. Han var ikke kendt som en mæcen for forfattere, og der er kun ganske få tegn på, at han støttede uddannelse eller andre intellektuelle aktiviteter. Orderic Vitalis beskriver, at Vilhelm forsøgte at lære at læse oldengelsk sent i sit liv, men at han ikke kunne dedikere den fornødne tid og gav hurtigt op. Vilhelms primære hobby har tilsyneladende været jagt. Hans ægteskab med Matilda virker til at have været meget lidenskabeligt, og der er ingen tegn på, at han har været hende utro, hvilket var ualmindeligt for en middelalderlig monark. Middelalderlige forfattere kritiserede Vilhelm for hans grådighed og grusomhed, men hans personlige fromhed blev universelt rost i hans samtid.
Den normanniske regering under Vilhelm var meget lig den regering, der havde eksisteret under tidligere hertuger. Det var et temmelig simpelt administrativt system, der byggede på hertugens hushold, som bestod af en gruppe officerer, inklusive stewards, butlere, marskalker. Hertugen rejste konstant rundt i hertugdømmet, hvor han bekræftede chartre og indsamlede penge. Størstedelen af indkomsten kom fra hertugdømmets land, samt fra told og få skatter. Pengene blev indsamlet af kammeret, der var en af afdelingerne i husholdet.Vilhelm vedligeholdt tætte forbindelse med kirken i sit hertugdømme. Han deltog i kirkens koncilier og lavede adskillige udnævnelser i det normanniske bispesæde, inklusive udnævnelsen af Maurilius som ærkebiskop af Rouen. Andre vigtige udnævnelser var den af Vilhelms halvbror, Odo, som biskop af Bayeux, i enten 1049 eller 1050. Han henvendte sig også til gejstligheden for råd, inklsuive Lanfranc, en ikke-normanner der arbejdede sig op til at blive en af Vilhelms prominente ecclesiastiske rådgivere i 1040'erne, og fortsatte med at være det i 1050'erne og 1060'erne. Vilhelm gav generøse gaver til kirken; fra 1035 til 1066 grundlagde det normanniske aristokrati mindst 20 nye klostre, inklusive de to i Caen, hvilket var en bemærkelsesværdig udvidelse af det religiøse liv i hertugdømmet.
I 1051 har den barnløse kong Edward af England tilsyneladende valgt Vilhelm som sin efterfølger til den engelske trone. Vilhelm var barnebarn af Edvard onkel på sin mors side, Richard 2., hertug af Normandiet. Den angelsaksiske krønike, version "D", beskriver at Vilhelm besøgte England i slutningen af 1051, muligvis for at sikre konfirmeringen af ham som arving, eller også forsøgte Vilhelm at få hjælp til problemer tilbage i Normandiet. Turen er usandsynlig, idet Vilhelm var travlt beskæftiget med krig i Anjou på dette tidspunkt. Hvad end Edvards ønsker var, så er det sandsynligt at ethvert krav fra Vilhelm ville blive modsagt af Godwin, jarl af Wessex, der var medlem af den mest magtfulde familie i England. Edvard havde giftet sig med Edith, Godwins datter, i 1043, og Godwin var tilsyneladende en af Edvards primære støtter i hans krav om tronen. I 1050 var forholdet mellem kongen og jarlen dog blevet dårligt, hvilket kulminerede i en krise i 1051, der ledte til at Godwin og hans familie gik i eksil fra England. Det var under dette eksil, at Edvard tilbød tronen til Vilhelm. Godwin vendte tilbage fra sit eksil i 1052 med en hær, og der blev lavet en aftale mellem kongen og jarlen, som gav jarlen og hans familie deres land tilbage og samt, at Robert of Jumièges, der var en normanner, som Edvard havde udnævnt til ærkebiskop af Canterbury, blev erstattet med Stigand, biskop af Winchester. Ingen engelske kilder nævner et antaget løfte fra ærkebiskop Robert til Vilhelm, om at støtte arvefølgen, og de to normanniske kilder der nævner det, William af Jumièges og William af Poitiers, er ikke præcise i deres kronologi mht., hvornår det første besøg fandt sted.Grev Herbert 3. af Maine døde i 1062, og Vilhelm, der havde trolovet sin ældste søn Robert med Herberts søster Margaret, krævede countiet til sin søn. Lokale adelsfolk modsatte sig dette, men Vilhelm invaderede og i 1064 havde han skaffet kontrol over området. Vilhelm udnævnte en normanner til biskop af Le Mans i 1065. Han tillod også at hans søn Robert Curthose at sværge troskab til den nye greve af Anjou, Geoffrey den Skæggede. Vilhelms vestlige grænse var således blevet sikret, men hans grænse mod Bretagne var fortsat usikker. I 1064 invaderede Vilhelm Bretagne i et felttog, hvor detaljerne fortsat ikke er kendt. Effekten var dog, at han destabiliserede Bretagne og tvang hertugen, Conan 2., til at fokusere på interne problemer frem for ekspansion. Conans død i 1066 sikrede yderligere Vilhelms grænser i Normandiet. Vilhelm nød også godt af hans kampagne i Bretagne, idet han sikrede støtte fra visse bretonske adelsfolk, som endte med at støtte invasionen af England i 1066.
I England døde jarl Godwin i 1053 og hans sønner fiks stadig større magt: Harold overtog sin faders jarldømme, og en anden søn, Tostig, blev jarl af Northumbria. Andre sønner fik jarldømmer senere: Gyrth blev jarl af East Anglia i 1057 og Leofwine blev jarl af Kent et sted mellem 1055 og 1057. Nogle kilder påstår, at Harold deltog i Vilhelms felttog i Bretagne i 1064, og at Harold svor at opretholde Vilhelms krav om den engelske trone mod slutningen af felttogt, men der er ingen engelske kilder, der beskriver denne rejse, og det er uklart om den rent faktisk fandt sted. Det har muligvis været normannisk propaganda, der var designet til at miskreditere Harold, der var blevet en af dem, som kæmpede om at efterfølge kong Edvard. Imens var der kommet endnu en udfordrer på banen, der ønskede tronen; Edvard den Landflygtige, søn af Edmund Jernside og barnebarn af Æthelred 2., vendte tilbage til England i 1057, og selvom han døde kort tid efter, så medbragte han sin familie, der inkluderede to døtre, Margaret og Christina, en søn, Edgar Ætheling.I 1065 gjorde Northumbria oprør mod Tostig, og oprørerne valget Morcar, Edwin, jarl af Mercias yngre bror, som jarl i stedet for Tostig. Harold støttede oprørerne, muligvis for at sikre støtte fra Edwin og Morcar til sit eget krav om tronen, og overtalte kong Edvard til at erstattet Tostig med Morcar Morcar. Tostig gik i eksil i Flandern sammen med sin hustru Judith, der var datter af grev Baldwin 4. af Flandern. Edvards helbred var for nedadgående, og han døde den 5. januar 1066. Det er uklart, hvad der præcist skete på hans dødsleje. En historier, som stammer fra Vita Edwardi, som er en biografi om Edvard, påstår, at Edvard blev passet af sin kone Edith, Harold, ærkebiskop Stigand og Robert FitzWimarc, og at kongen udnævnte Harold til sin efterfølger. De normanniske kilder bestrider ikke, at Harold faktisk blev udnævnt som den næste konge, men de erklærer også at Harolds ed og Edvards tidligere løfte om tronen ikke kunne blive ændret på Edvards dødsleje. Senere engelske kilder hævder, at Harold blev valgt som konge af gejstligheden og stormændene i England.
Harold blev kronet den 6. januar 1066 i Edvards nye normanniske Westminster Abbey, selvom der er en del kontroverser om, hvem der udførte ceremonien. Engelske kilder hævder at Ealdred, ærkebiskop af York, udførte ceremonien, mens normanniske kilder hævder at kroningen blev udført af Stigand, som blev betragtet som en ikke kanonisk ærkebiskop af pavedømmet. Harolds krav på tronen var ikke fuldstændigt sikkert, da der var andre kombattanter, der muligvis inkluderede hans bror Tostig, der var i eksil. Kong Harald Hårderåde af Norge havde også krav på tronen, idet han var onkel og arving til kong Magnus 1., der havde lavet en pagt med Hardeknud omkring år 1040 om, at hvis enten Magnus eller Hardeknud døde uden arvinger, så ville den anden overtage tronen. Den sidste, der gjorde krav på tronen, var Vilhelm af Normandiet, som kong Harold Godwinson lavede de fleste af sine forberedelser til en forventede invasion.Harolds bror Tostig lavede sonderende angreb langs Englands sydkyst i maj 1066, og gik i land på Isle of Wight, hvor han brugte en flåde, som Baldwin af Flandern havde udstyret ham med. Tostig har tilsyneladende kun fået ganske lidt lokal støtte, og yderligere plyndringer i Lincolnshire og nær floden Humber blev ikke en succes, så han trak sig tilbage til Skotland, hvor han blev i et stykke tid. Ifølge den normanniske forfatter William af Jumièges, havde Vilhelm i mellemtiden sendt en gesandt til kong harold Godwinson, der skulle minde Harold om hans ed om at støtte Vilhelms krav, men det er uklart om dette rent faktisk fandt sted. Harold samlede en hær og en flåde for at afværge Vilhelms forventede invasionsstyrke, og placerede tropper og skibe langs Den Engelske Kanal det meste af sommeren.
William af Poitiers beskriver et koncil, som hertug Vilhelm indkaldte til, hvor forfatteren beskriver en stor debat, der foregik mellem Vilhelms adelsfolk og støtter over risikoen ved en invasion af England. Selvom der sandsynligvis blev afholdt en vis grad af et formelt møde, er det usandsynligt, at der foregik en debat, da hertugen på dette tidspunkt havde god kontrol med sine adelsfolk, og de fleste af de forsamlede ville have været nervøse over at kunne sikre sig deres andel af belønningerne ved en erobring af England. William af Poitiers skriver også, at hertugen modtog pave Alexander 2.s accept af invasionen samt et paveligt banner. Kronikøren hævdede desuden, at hertugen fik støtte af den tysk-romerske kejser Henrik 4. og kong Svend Tveskæg. Henrik var stadig mindreårig, men det var mere sandsynligt, at Svend ville støtte Harold, der kunne hjælpe Svend mod den norske konge, så disse krav skal behandles varsomt. Selvom Alexander gav en pavelig velsignelse til erobringen efter den lykkedes, så findes der ikke andre kilder, der angiver, at paven støttede projektet inden invasionen. Begivenhederne efter invasionen, inklusive bøden som Vilhelm betalte og udtalelser af senere paver, underbygger ikke, at paven skulle have godkendt det. Vilhelm overdrog regeringen af Normandiet til sin hustru under invasionen.Igennem hele sommeren samlede Vilhelm en hær og en invasionsflåde i Normandiet. Selvom William af Jumièges påstår, at flåden bestod af 3.000 skibe, så er dette tydeligt vis en overdrivelse, men den var sandsynligvis stor og blev bygget fra bunden. Selvom William af Poitiers og William af Jumièges er uenige om, hvor flåden blev bygget, Poitiers skriver at det var ved udmundingen af Dives, mens Jumièges skriver at den blev bygget i Saint-Valery-sur-Somme, så er begge enige om, at den sejlede fra Valery-sur-Somme. Flåden havde en invasionsstyrke samt yderligere tropper fra Vilhelms egne territorier fra Normandiet og Maine, et stort antal lejesoldater, allierede og frivillige fra Bretagne, Nordøstfrankrig og Flandern, sammen med et mindre antal fra andre dele af Europa. På trods af at hæren og flåden var klar allerede i begyndelsen af august, så holdt dårlig vind skibene i Normandiet indtil slutningen af september. Der var sandsynligvis også andre ting, der forsinkede Vilhelm, inklusive rapporter fra England, der afslørede, at Harold havde tropper langs kysten. Vilhelm vil have foretrukket at vente med invasionen, indtil han kunne gå i land uden modstand. Harold havde sine tropper klar hele sommeren, men da høsten kom, blev hæren opløst den 8. september.
Harolds bror Tostig og Harald Hårderåde invaderede Northumbria i september i 1066 og besejrede en lokal styrke under Morcar og Edwin under slaget ved Fulford nær York. Kong Harold modtog besked om deres invasion og marcherede nordpå, hvor han besejrede de invaderende vikinger, og hvor han dræbte Tostig og Hårderåde den 25. september under slaget ved Stamford Bridge. Den normanniske flåde satte langt om længe sejl to dage senere og gik i land i England ved Pevensey Bay den 28. september. Vilhelm gik mod Hastings, nogle få kilometer øst, hvor han byggede en fæstning som base for hans operationer. Derfra plyndrede han området og afventede, at Harold skulle vende tilbage fra Stamford Bridge, og idet han havde valgt en base langt fra havet, kunne han ikke opretholde kommunikationen med Normandiet.
Efter at have besejret Harald Hårderåde og Tostig efterlod Harold en stor del af sin hær i nord, inklusive Morcar og Edwin, og marcherede herefter sydpå for at tages sig af den truende normanniske invasion. Han fandt sandsynligvis ud af, at Vilhelm var komme til landet mens hans marcherede mod syd. Harold stoppede i London og opholdt sig der i omkring en uge inden har marcherede videre mod Hastings, og han brugte derfor sandsynligvis omkring en uge på at marchere mod syd, hvilket givet et gennemsnit på omkring 43 km om dagen, til at gennemføre distancen på omkring 320 km. Selvom Harold forsøgte at overraske normannerne, så havde Vilhelms spejdere allerede rapporteret, at englænderne var ankommet. De præcise begivenheder der fulgte inden slaget er uklare, idet der er modstridende oplysninger i de forskellige kilder, men alle er enige om, at Vilhelm ledte sin hær fra borgen mod fjenden. Harold havde havde taget opstilling i en defensiv position på toppen af Senlac Hill (nutidens Battle), omkring 10 km fra Vilhelms fæstning i Hastings.
Slaget begyndte omkring kl 9 om morgenen den 14. oktober, og det foregik hele dagen, men mens det store linjer er kendte, så findes der ingen entydige beskrivelser af slaget, idet kilderne er uenige. Selvom antallet på de to sider var nogenlunde ens, så havde Vilhelm både kavaleri og infanteri, inklusive mange bueskytter, mens Harold kun havde fodsoldater og få bueskytter, hvis han overhovedet havde nogen. De engelske soldater dannede en skjoldmur langs kanten af bakken, og de var i første omgang så effektive, at Vilhelms hær blev slået tilbage og led store tab. En del af Vilhelms bretonske tropper gik i panik og flygtede, og nogle af de engelske tropper har tilsyneladende forfulgt dem, indtil de selv blev angrebet og slået ihjel af det normanniske kavaleri. Under bretonernes flugt var der rygter blandt de normanniske soldater om, at hertugen var blevet dræbt, men Vilhelm formåede at samle sine soldater. To yderligere normanniske retræter stoppet for igen at trække den engelske hær med efter dem og udsætte dem for gentagne angreb fra det normanniske kavaleri. De tilgængelige kilder er mere forvirrede over begivenhederne om eftermiddagen, men det afgørende var tilsyneladende Harolds død, hvorom der er forskellige historier. William af Jumièges beskriver at Harold blev dræbt af hertugen. På Bayeux-tapetet vises Harold med en pil i øjet, men dette kan være en senere omarbejdning for at bekræfte 1100-tallets historier, hvor Harold blev slået ihjel af en pil mod hovedet.Harolds lig blev identificeret dagen efter slaget, enten via hans rustning eller ved hjælp af mærker på hans krop. De døde englændere, som inkluderede Harolds brødre og huskarle, blev efterladt på slagmarken. Gytha, Harolds moder, tilbød den sejrende hertug hendes søns vægt i guld for at få liget udleveret, men ønsket blev ikke efterlevet. Vilhelm beordrede, at Harolds lig skulle smides i havet, men om dette blev efterlevet er uklart. Waltham Abbey, der blev grundlagt af Harold, påstod senere, at hans krop var blevet begravet her i hemmelighed.
Vilhelm havde muligvis håbet på, at englænderne ville overgive sig efter hans sejr, men det gjorde de ikke. I stedet nominerede nogle engelske gejstlige og stormænd Edgar Ætheling som konge, selvom deres støtte til Edgar kun var lunken. Efter at have ventet i kort tid, sikrede Vilhelm sig Dover, dele af Kent og Canterbury, mens han også sendte en styrke afsted for at erobre Winchester, hvor det kongelige skatkammer var. Disse tropper sikrede områderne bag Vilhelm, og også hans mulige retræte tilbage mod Normandiet, hvis han skulle få brug for det. Vilhelm marcherede herefter til Southwark, over Themsen fra London, som han nåede i slutningen af november. Derefter ledte han sine tropper syd og vest om London, hvor de brændte meget af på vejen. Han krydsede endelig Themsen ved Wallingford i begyndelsen af december. Vilhelm sendte herefter tropper ind til London for at opføre en borg. Han blev kronet Westminster Abbey juledag 1066.
Vilhelm blev i England efter sin kroning og forsøgte at forene de indfødte stormænd. De resterende jarler, Edwin (af Mercia), Morcar (af Northumbria), og Waltheof (af Northampton), fik bekræftet deres landområder og titler. Waltheof blev gift med Vilhelms niece Judith, datter Adelaide, der blev foreslået et ægteskab mellem Edwin og en af Vilhelms døtre. Edgar Ætheling har tilsyneladende også fået landområder. Eklastiske områder bibeholdt de samme biskopper som før invasionen, inklusive den ikke-kanoniske Stigand. Harold og hans brødres familier mistede dog deres land, og det samme gjorde andre, der havde kæmpet mod Vilhelm ved Hastings. I marts var Vilhelm sikker nok til at kunne vende tilbage til Normandiet, men han tog Stigand, Morcar, Edwin, Edgar og Waltheof med sig. Han efterlod sin halvbror Odo, biskoppen af Bayeux, med styret af England samt en anden inflydelsesrig støtte, William FitzOsbern, der var søn af hans tidligere værge. Begge mænd fik også et jarldømme; FitzOsbern modtog Hereford (eller Wessex) og Odo fik Kent. Selvom han indsatte normannere til det overordnede styre, så bibeholdt han mange af de oprindelige engelske sheriffer. Da han kom til Normandiet drog den nye engelske konge til Rouen og Abtei Fécamp, og han deltog i indvielsen af nye kirker ved to normanniske klostre.Mens Vilhelm var i Normandiet invaderede hans tidligere allierede Eustace, greve af Boulogne, ved Dover, men blev slået tilbage. Den engelske modstand var også begyndt med Eadric den Vilde angreb Hereford, og der var oprør i Exeter, hvor Harolds mor Gytha var centrum for modstanden. FitzOsbern og Odo fandt det vanskeligt at kontrollere den indfødte befolkning og gik i gang med at opføre en række borge for at fastholde grebet om kongeriget. Vilhelm vendte tilbage til England i december 1067 og marcherede mod Exeter, som han belejrede. Byen holdt ud i 18 dage, og efter den var faldet opførte Vilhelm en borg for at sikre sin kontrol. Harolds sønner plyndrede i mellemtiden i Sydvestengland fra en base i Irland. deres tropper gik i land nær Bristol, men, men de blev besejret af Eadnoth. Ved påske var Vilhelm i Winchester, hvor han snart efter fik følgeskab af sin kone, Matilda, som blev kronet i maj 1068.
I 1068 gjorde Edwin og Morcar oprør, støttet af Gospatric. Kronikøren Orderic Vitalis beskriver, at årsagen til at Edwin gjorde oprør var, at det foreslåede giftemål mellem ham og en af Vilhelms døtre ikke havde fundet sted, men andre årsager inkluderede sandsynligvis William FitzOsbern øgede magt i Herefordshire, der påvirkede Edwins magt i hans eget jarldømme. Kongen marcherede igennem Edwins landområde og byggede en borg ved Warwick. Edwin og Morcar underlagde sig, men Vilhelm fortsatte til York, hvor han opførte borge i både York og Nottingham før han vendte tilbage i syd. På sin rejse mod syd begyndte kongen at opføre borge ved Lincoln, Huntingdon og Cambridge. Vilhelm placerede forskellige af sine støtter med ansvaret for sine nye fæstninger, blandt dem William Peverel i Nottingham og Henry de Beaumont i Warwick. Kongen vendte herefter tilbage til Normandiet i slutningen af 1068.Tidligt i 1069 startede Edgar Ætheling et oprør og angreb York. Selvom Vilhelm vendte tilbage til York og opførte endnu en borg, så forblev Edgar på fri fod, og i efteråret slog han sig sammen med kong Svend af Danmark. Den danske konge havde bragt en stor flåde til England, og han angreb ikke bare York, men også Exeter og Shrewsbury. York blev erobret af Edgar og Svends samlede styrke. Edgar blev udråbt som konge af sine støtter, men Vilhelm svarede hurtigt igen, og ignorerede et oprør tilbage på kontinentet i Maine. Vilhelm bar symbolsk sin krone i ruinerne af York på juledag 1069, og fortsatte herefter med at betale danerne til at forlade landet. Han marcherede til floden Tees, hvor han plyndrede landet, hvor han kom frem. Edgar, der havde mistet mange af sine tilhængere, flygtede til Skotland, hvor kong Malcolm 3. var gift med Edgars søster Margaret. Waltheof, der havde sluttet sig til oprøret, underkastede sig sammen med Gospatric, og de fik begge lov at trække sig tilbage til deres egne områder. Vilhelm var dog ikke færdig; han marcherede over Penninerne om vinteren, og han besejrede de resterende oprørere ved Shrewsbury før han opførte borge i Chester og Stafford. Dette felttog, hvor dele af landområderne blev ødelagt og nedbrændt af de kongelige tropper under deres march, bliver normalt kaldt "Massakren i Nordengland" ("Harrying of the North"); det var ovre i april 1070, hvor Vilhelm for første gang bar sin krone ceremonielt til påske i Winchester.
Mens Vilhelm var i Winchester i 1070 mødte han tre pavelige legater; John Minutus, Peter, og Ermenfrid af Sion, som var blevet sendt af Pave Alexander. Legaterne foretog en ceremoniel kroning af Vilhelm i løbet af påsken. Historikeren David Bates ser kroningen som det pavelige blåstempling af Vilhelms erobring. Legaterne og kongen afholdt en serie ecclesiastiske råd dedikeret til at reformere og omorganisere den engelske kirke. Stigand og hans bror, Æthelmær, biskop af Elmham, blev afsat fra deres biskopembeder. Nogle af de oprindelige abbeder blev også afsat både ved rådet afholdt i påsken og et senere, der blev afholdt nær Whitsun. Ved konsilet i Whitsun blev Lanfranc udpeget som ærkebiskop af Canterbury og Thomas af Bayeux blev ny ærkebiskop af York, hvor han erstattede Ealdred, der var død i september 1069. Vilhelms halvbror, Odo, forventede muligvis at blive udnævnt til Canterbury, men Vilhelm ønskede sandsynligvis ikke at give så meget magt til et familiemedlem. En anden årsag til denne udnævnelse kan have være pres fra pavedømmet om at udnævne Lanfranc. Normanniske gejstlige blev udnævnt til at erstattet de afsatte biskopper og abbeder, og mod slutningen af processen var der kun to biskopper tilbage, som også havde siddet inden erobringen. I 1070 grundlagde Vilhelm Battle Abbey, der var et ny kloster på stedet for slaget ved Hastings, til dels som bod på de døde under slaget og også som et mindesmærke over de døde.
Selvom Svend havde lovet at forlade England, så vendte han tilbage i foråret 1070 og plyndrede langs Humber og East Anglia mod Isle of Ely, hvor han slog sig sammen med Hereward the Wake, en lokal thegn. Herewards tropper angreb Peterborough Abbey, som de erobrede og plyndrede. Vilhelm formåede at få Svend til at rejse væk igen med sin flåde i 1070, der gjorde det muligt for ham at vende tilbage til kontinentet for at tage sig af problemer i Maine, hvor byen Le Mans havde gjort oprør i 1069. En anden bekymring var Baldwin 6. af Flanderns død i juli 1070, som ledte til en arvefølgestrid, da hans enke, Richilde, regerede for deres to unge sønner, Arnulf og Baldwin. Hende styre blev dog udfordret af Robert, Baldwins bror. Richilde foreslog et ægteskab med FitzOsbern, der var i Normandiet, og FitzOsbern accepterede. Efter han blev dræbt i februar 1071 under slaget ved Cassel, blev Robert greve. Han satte sig op imod kong Vilhelms magt på kontinentet, og slaget ved Cassel ændrede ved magtbalancen i Nordfrankrig, udover at koste Vilhelm en vigtig forbundsfælle.I 1071 besejrede Vilhelm det sidste oprør i nord. Jarl Edwin blev forrådt af sine egne mænd og dræbt, mens Vilhelm byggede en dæmning for at underkaste sig Isle of Ely, hvor Hereward the Wake og Morcar gemte sig. Hereward slap væk, men Morcar blev taget til fange, og han blev frataget sit jarldømme og smidt i fængsel. I 1072 invaderede Vilhelm Skotland, og han besejrede Malcolm, der for nylig havde invaderet Nordengland. Vilhelm og Malcolm blev enige om en fredsaftale kaldet freden i Abernethy, og Malcolm gav sandsynligvis sin Duncan som gidsel for freden. En anden konsekvens af fredsaftalen var muligvis at Edgar Ætheling blev smidt ud af Malcolms hof. Vilhelm vendte herefter sin opmærksomhed mod kontinentet, og vendte tilbage til Normandiet i begyndelsen af 1073 for at tage sig af Fulk le Rechin, greve af Anjous invasion af Maine. Med et hurtigt felttog erobrede Vilhelm Le Mans fra Fulks tropper og afsluttede felttoget den 30. marts 1073. Dette sikrede Vilhelms magt i Nordfrankrig, men den nye greve af Flandern tog imod Edgar Ætheling i sit hof. Robert giftede også sin halvsøster, Bertha, med Frankrigs kong Philip 1., som var modstander af den normanniske magt.Vilhelm vendte tilbage til England for at gør sin hær fri for tjeneste i 1073, men vendte hurtigt tilbage til Normandiet, hvor han tilbragte hele 1074. Han efterlod Englands styre til sine støtter, inklusive Richard fitz Gilbert og William de Warenne, samt Lanfranc. Vilhelms færden, hvor han forlod England i et helt år, er et tegn på, at han følte at hans kontrol med kongeriget var sikret. Mens Vilhelm var i Normandiet vendte Edgar Ætheling tilbage til Skotland fra Flaandern. Den franske konge, der søgte folk som var imod Vilhelms magt, havde foreslået, at Edgar fik borgen Montreuil-sur-Mer ved kanalen, hvilket ville have givet Edgar en strategisk fordel mod Vilhelm. Edgar blev tvunget til at underkaste sig Vilhelm kort efter, men han fik dog lov at vende tilbage til Vilhelms hof. Selvom han blev modarbejdet, så vendte Philip sin opmærksomhed mod Bretagne, hvor han ledte et oprør i 1075.
Mens Vilhelm ikke var i landet i 1075 konspirerede Ralph de Gael, jarlen af Norfolk og Roger de Breteuil og jarlen af Hereford, om at sætte Vilhelm af tronen i hvad der blev kendt som "jarlernes oprør". Ralph var delvist bretoner, og han havde tilbragt det meste af sit liv inden 1066 i Bretagne, hvor han stadig havde land. Roger var normanner, søn af William FitzOsbern, men han havde arvet mindre autoritet, end den hans fader havde haft. Ralphs autoritet har tilsyneladende også været mindre end hans forgængere i jarldømmet, hvilket sandsynligvis er årsagen til hans oprør.Den præcise årsag til oprøret er uklar, men det blev igangsat ved brylluppet mellem Ralph og en af Rogers familiemedlemmer, som blev afholdt Exning i Suffolk. En anden jarl, Waltheof, var også involveret, på trods af at han var en af Vilhelms favoritter, og der var også bretonske herremænd som var klar til at lave oprør for at støtte Ralph og Roger. Ralph anmodede også om dansk hjælp. Vilhelm forblev i Normandiet mens hans folk i England undertvang sig oprøret. Roger var ikke i stand til at forlade sin base i Herefordshire, fordi Wulfstan, biskoppen af Worcester og Æthelwig, Abbed af Evesham kæmpede mod ham. Ralph blev fanget på Norwich Castle ved fælles hjælp af Odo af Bayeux, Geoffrey de Montbray, Richard fitz Gilbert og William de Warenne. Ralph forlod til sidst Norwich og overlod kontrollen til sin kone, hvorefter han rejste fra England og endte i Bretagne. Norwich blev belejret og overgav sig, og garnisonen fik lov at rejse til Bretagne. Imens ankom den danske konges bror Knud den Hellige til England med en flåde på 200 skibe, men det var for sent, da Norwich allerede havde overgivet sig. Danerne plyndrede langs kysten, før de vendte hjem. Vilhelm vendte tilbage til England senere i 1075 for at tage sig af den danske trussel, og lod sin hustru Matilda styre Normandiet i mellemtiden. Han fejrede jul i Winchester og tog sig af efterspillet af oprøret. Roger og Waltheof blev holdt fanget, og Waltheof blev henrettet i maj 1076. Før dette var Vilhelm vendt tilbage til kontinentet, hvor Ralph havde fortsat oprøret fra Bretagne.
Jarl Ralph havde sikret sig kontrol over borgen ved Dol, og i september 1076 avancerede Vilhelm ind i Bretagne og belejrede borgen. Kong Philip af Frankrig stoppede senere belejringen og besejrede Vilhelm ved Dol, og tvang ham til at trække sig tilbage til Normandiet. Selvom det var Vilhelms første nederlag i kamp, så ændrede det ikke tingene meget. Angrebet i Maine blev besejret i slutningen af 1076 eller 1077, hvor grev Fulk le Rechin lavede et mislykket angreb. Mere seriøst var Simon de Crépy, greve af Amiens, der trak sig tilbage til et kloster. Før han blev en munk overdrog han sit grevskab Vexin til kong Philip. Vexin var en buffer-stat mellem Normandiet og den franske konges landområder, og Simon havde støttet Vilhelm. Vilhelm fik forhandlet en fred med Philip i 1077, og sikrede også en fredsaftale med grev Fulk i slutningen af 1077 eller begyndelsen af 1078.I 1077 eller begyndelsen af 1078 begyndte der at blive problemer mellem Vilhelm og hans ældste søn, Robert. Selvom Orderic Vitalis beskriver det som, at det startede med et skænderi mellem Robert og hans to yngre brødre, Vilhelm og Henry, inklusive en historie om at skænderiet startede med at Vilhelm og Henrik smed vand på Robert, så er det mere sandsynligt, at Robert følte sig magtesløs. Orderic beskriver, at han tidligere havde krævet kontrol over Maine og Normandiet men var blevet afvist. Problemerne i 1077 eller 1078 resulterede i at Robert forlod Normandiet sammen med en gruppe unge mænd, hvoraf mange var sønner af Vilhelms støtter. Blandt disse personer var Robert of Belleme, William de Breteuil og Roger, søn af Richard fitz Gilbert. Denne gruppe mænd tog til borgen ved Remalard, hvor de begyndte at plyndre ind i Normandiet. Plyndringsmændene blev støttet af mange af Vilhelms kontinentale fjender. Vilhelm angreb oprørerne med det samme og drev dem fra Remalard, men kong Philip gav den borgen ved Gerberoi, hvor flere nye støtter sluttede sig til dem. Vilhelm belejrede Gerberoi i januar 1079. Efter tre uger gjorde de et udfald fra borgen, og de formåede at overraske de belejrende tropper. Vilhelm blev væltet af hesten af Robert, og blev reddet fra at blive slået ihjel. Vilhelms tropper var nødt til at stoppe belejringen og kongen vendte tilbage til Rouen. Den 12. april 1080 nåede Vilhelm og Robert et forlig, hvor Vilhelm bekræftede at Robert ville modtage Normandiet, når han døde.
Rygter om Vilhelms nederlag ved Gerberoi rev op i problemerne i Nordengland. I august og september 1079 plyndrede kong Malcolm af Skotland langs floden Tweed, og han ødelagde området mellem floden Tees og Tweed i et plyndringstogt, der varede en måned. Manglen på normannisk modsvar har tilsyneladende gjort befolkningen i Northumbria urolige, og i foråret 1080 gjorde de oprør mod Walcher, Biskop af Durham og jarlen af Northumbrias styre. Biskoppen blev dræbt den 14. maj 1080, og Vilhelm indsatte sin halvbror Odo til at tage sig af oprøret. Vilhelm rejste fra Normandiet i juli 1080, og i efteråret blev Vilhelms søn Robert sendt på et felttog mod skotterne. Robert plyndrede ind i Lothian og tvang Malcolm til at underkaste sig deres krav, og byggede en fæstning ved Newcastle-on-Tyne inden han vendte tilbage til England. Kongen var i Gloucester til jul 1080, og i Winchester til Whitsun i 1081, hvor han ceremonielt bar sin krone ved begge lejligheder. Et paveligt sendebud ankom til England i denne periode, og bad Vilhelm sværgede England troskab til pavedømmet, hvilket Vilhelm afviste. Vilhelm besøgte også Wales i 1081, selvom de engelske og walisiske kilder er uenige om det egentlige formål med besøget. Den angelsaksiske krønike beskriver det som et militært felttog, mens walisiske kilder beskrev det som en pilgrimsfærd til St Davids til ære for Sankt David. David Bates, der har skrevet en biografi om Vilhelm, argumenterer for, at den første forklaring er mest sandsynlig, idet magtbalancen i Wales var ændret, og Vilhelm vil have ønsket at udnytte situationen til at udvide sin normanniske magt. Mod slutningen af 1081 var Vilhelm tilbage på kontinentet og tog sig af uroligheder i Maine. Selvom han ledte en ekspedition ind i Maine blev resultatet i stedet en forhandlet som pavens legat stod for.
Der er kun sparsomme kilder til Vilhelms handlinger mellem 1082 og 1084. Ifølge historikeren David Bates, er dette sandsynligvis fordi, at der kun skete få ting af interesse, og at Vilhelm var på kontinentet, så der således ikke var noget at berette i den angelsaksiske krønike. I 1082 beordrede Vilhelm, at hans halvbror, Odo, skulle anholdes. De præcise årsager er uklar, da der ikke findes nogle samtidige forfattere, der har beskrevet, hvad der forårsagede uenigheden mellem halvbrødrene. Orderic Vitalis beskrev senere at Odo havde ambitioner om at blive pave. Orderic skrev også, at Odo havde forsøgt at overtale nogle af Vilhelms vasaler om at slutte sig til Odo i en invasion af Syditalien. Dette ville være blive betragtet som at udfordre kongens autoritet over hans vasaller, hvilket Vilhelm ikke vil have tolereret. Selvom Odo forblev i fangeskab i restens af Vilhelms styre, så blev hans landområder ikke konfiskeret. Der kom flere problemer i 1083, hvor Vilhelms ældste søn Robert atter engang gjorde oprør med støtte fra den franske konge. Matildas, Vilhelms hustru, død den 2. november 1083 var endnu et hårdt slag. Vilhelm blev altid beskrevet som værende tæt knyttet til sin hustru, og hendes død har blot føjet sig til hans problemer.Maine fortsatte med at skabe problemer, idet Hubert de Beaumont-au-Maine startede endnu et oprør, sandsynligvis i 1084. Hubert blev belejret i sin borg ved Sainte-Suzanne af Vilhelms tropper i mindst to år, men han fik til sidst forhandlet en fredsaftale med kongen. Vilhelms rejseaktivitet i 1084 og 1085 er ikke helt klarlagte; han var i Normandiet ved påske 1084, men kan også have været i England for at indsamle danegæld, der skulle betales for at beskytte England mod en invasion af Knud af Danmark. Selvom engelske og normanniske tropper stadig var på vagt i 1085 og 1086, så var truslen om en invasion ovre med Knuds død i juli 1086.
Som en del af sin indsats for at sikre England beordrede Vilhelm opførslen af en lang række borge, keeps og motte-fæstninger; blandt disser er det centrale keep på Tower of London, White Tower samt Windsor Castle. Disse forskansninger gjorde det muligt for normannere at trække sig tilbage i sikkerhed, hvis de blev truet med oprør og det var muligt for garnisoner at være beskyttede mens de var i besatte landområder. De tidligere borge var blot simple fæstninger i jord og træ, som senere blev erstattet med bygninger i sten.Til at starte med havde de fleste af normannerne, der bosatte sig i England, en gruppe riddere, eller bosatte sig ikke fast med egne len, men gradvist modtog disse riddere deres egne landområder i en proces kaldet subinfeudation. Vilhelm krævede også, af hans nye stormænd at give et fast antal soldater og riddere ikke blot til militære felttog men også til forskellige borges garnisoner. Denne metode at organisere militærtropper på var en ny i England i forhold til inden erobringen, hvor man havde en hird.Ved Vilhelms død var de fleste af de oprindelige personer i det angelsaksiske aristokrati blevet erstattet normanniske og andre stormænd fra kontinentet efter. Ikke alle normannere fulgte Vilhelm under den oprindelige erobring modtog store landområder i England. Nogle har tilsyneladende været modvillige til at få land i et kongerige, som ikke altid virkede roligt. Selvom om nogle af de nyrige normannere i England kom fra Vilhelms nærmeste familie eller fra den normanniske overklasse, så kom andre fra relativt beskedne kår. Vilhelm gav også landområder til sin støtter fra kontinentet fra en eller mere specifikke englændere; andre gange gav han en kompakt gruppe landområder, der tidligere var eget af flere forskellige englændere, til én normannisk støtte, ofte for at gøre det muligt at konsolidere landet med en strategisk placeret borg.Den middelalderlige krønikeskriver William af Malmesbury skriver, at kongen beslaglagde og affolkede mange mil land (36 sogne), og omdannede det til den kongelige New Forest for at kunne understøtte de kongelige jagter, som Vilhelm gik meget op i. Moderne historikere mener, at affolkningen af New Forest er stærkt overdrevet. Det meste af landområdet havde dårlig landbrugsjord, og arkæologisk og geografiske studier viser, at New Forest sandsynligvis var tyndt befolket, da det blev omdannet til en kongelig skov. Vilhelm var kendt for at holde meget af jagt, og han introducerede skovloven i områder af landet, for at regulere hvem, der kunne jage, og hvad der måtte jages.
Efter 1066 forsøgte Vilhelm ikke at integrere de forskellige områder han herskede over til ét samlet kongerige med samme love. Hans segl fra efter 1066, som der stadig findes seks udgaver, blev fremstillet til ham, efter han havde erobret England og taget rollen som konge, men det nævner separat hans rolle som hertug. Når han var i Normandiet, erkendte han, at han skulle sværge troskab til den franske konge, men når han var i England, erkendte han ikke dette, hvilket er yderligere bevis for, at det forskellige landområder, som Vilhelm herskede over, blev betragtet som hver deres. Det administrative maskineri i Normandiet, England og Maine fortsatte med at eksistere separat fra hinanden, og de beholdt alle deres egne formater. Eksempelvis fortsatte England med at bruge writ, hvilket ikke var kendt på kontinentet. Derudover adskilte de chartre og dokumenter produceret til regeringen i Normandiet sig fra dem, som blev produceret i England.Vilhelm overtog en engelsk regering, der var mere kompleks end det normanniske system. England var inddelt i shires eller counties, som var yderligere underinddelt i enten hundreds eller wapentakes. Hvert shire blev administreret af en kongelig embedsmand kaldet en sheriff, der havde nogenlunde samme status som en normannisk viscount. En sheriff var ansvarlig for den kongelige lovgivning, og at indkræve penge til kongen. For at holde styr på sit udvidede kongerige blev Vilhelm nødt til at rejse mere end hidtil havde gjort som hertug. Han rejste frem og tilbage mellem kontinentet og England mindst 19 gange mellem 1067 og hans død. Vilhelm tilbragte det meste af sin tid i England mellem slaget ved Hastings og 1072, og herefter brugte han det meste af sin tid i Normandiet. Regeringen var stadig centreret omkring Vilhelms kongelige hushold; når han var i en del af sine riger, så blev beslutninger taget i andre dele, og sendt videre igennem et kommunikationssystem, der anvendte breve og andre dokumenter. Vilhelms udnævnte også embedsmænd, som kunne tage beslutninger, når han ikke var til stede, særligt hvis hans fravær forventedes at vare lang tid. Normalt var dette et medlem af Vilhelms nærmeste familie; ofte hans halvbror Odo eller hans hustru Matilda. Nogle gange blev disse embedsfolk udnævnt til at varetage særlige opgaver.Vilhelm fortsatte med at indkræve danegæld, der var en skat på jord. Dette var en fordel for Vilhelm, da det var den eneste universelle form for skatteopkrævning blandt de vesteuropæiske herskere i denne periode. Det var en årlig skat baseret på værdien af det land en person besad, og det kunne blive indkrævet i forskellige rater. De fleste år havde en skat på 2 shillings per hide, men i kriser kunne dette øges helt op til 6 shillings per hide. Mønter mellem forskellige dele af riget fortsatte med at blive slået i forskellige legeringer og forskellig stil. Engelske mønter havde generelt højere sølvindhold, og de havde en højt kunstnerisk standard, og de skulle slås på ny hvert tredje år. Normanniske mønter havde meget lavere sølvindhold, og de var ofte mere sjusket fremstillet, og der gik længere imellem, at der blev slået nye mønter. I England var ingen andre mønter en engelsk tilladt, mens der på kontinentet godt kunne bruges mønter fra andre steder. Der er ingen tegn på, at mange engelske pennies cirkulerede i Normandiet, hvilket viser, at der kun blev gjort ganske lidt for at integrere møntsystemet i England og Normandiet.Udover skat så blev Vilhelms besiddelser i England styrket under hans styre. Som kong Edvards arving kontrollerede han alle de tidligere kongelige landområder. Han fastholdt også kontrollen over meget af det land, som Harold og hans familie havde haft, hvilket gjorde kongen til langt den største sekulære jordejer i England.
Ved juletid 1085 beordrede Vilhelm, at der blev udformet en undersøgelse af de jordbesiddelser, som han selv og hans vasaler havde i kongeriget, organiseret efter counties. Det resulterede i det værk, som i dag kendes som Domesday Book. Den lister hvert county med en oversigt over landområder grupperet efter jordejeren. Listen beskriver jordområder, hvem der har ejet området inden erobringen, værdien, hvad skattegrundlaget var og normalt også antallet af bønder, plove og andre ressource det måtte have. Byer blev listet separat. Alle engelske counties syd for floderne Tees og Ribble er inkluderet, og hele værket synes at være færdiggjort inden 1. august 1086, hvor den angelsaksiske krønike beskriver, at Vilhelm modtog resultatet, og at alle stormændene svor Salisburyeden, der var en fornyelse af deres troskab. Vilhelms egentlige motivation for at igangsætte oversigten er ikke helt klar, men den havde sandsynligvis flere formål så som at lave en oversigt over de feudale forpligtelser og berettige højere skatter.
Vilhelm forlod England mod slutningen af 1086. Efter han var kommet tilbage til kontinentet giftede han sin datter, Constance, til Alan Fergant, hertugen af Bretagner, i forlængelse af hans politik om at søge allierede mod den franske konge. Vilhelms søn Robert, var stadig allierede med den franske kong Philip 1., og det har tilsyneladende tilføjet til problemerne, så meget at Vilhelm ledte en ekspedition til det franske Vexin i juli 1087. Imens han beslaglagde Mantes blev Vilhelm enten syg eller blev såret på sin saddel. Han blev taget til klostret Saint Gervase ved Rouen, hvor han døde den 9. september 1087. Begivenhederne op til hans død er forvirrende, da der findes to forskellige beretninger. Orderic Vitalis har en længere beskrivelse af taler som blev holdt af mange vigtige personer, men dette er sandsynligvis mere en beretning af hvordan en konge burde dø frem for en beskrivelse af, hvad der faktisk skete. Den anden beretning De Obitu Willelmi, eller Om Vilhelms Død, har vist sig at være en kopi af to beretninger fra 800-tallet, hvor navnene er blevet ændret.
Vilhelm overlod Normandiet til Robert, og varetægten af England blev givet til Vilhelms anden overlevende søn, der ligeledes hed Vilhelm, under antagelse af, at han ville blive konge. Hans yngste søn, Henrik, fik penge. Efter at have betroet England til sin anden søn, sendte den ældre Vilhelm den yngre Vilhelm tilbage til England den 7. eller 8. september med et brev til Lanfranc, som beordrede ærkebiskoppen at hjælpe den nye konge. Han testamenterede også gaver til kirken, og at der skulle gives penge til de fattige. Vilhelm beordrede også, at alle hans fanger skulle løslades, inklusive hans halvbroder Odo.Uorden fulgte Vilhelms død; alle der havde været ved hans dødsleje efterlod liget i Rouen og skyndte sig afsted for at tage sig af deres egne affærer. Til sidste fik de gejstlige i Rouen arrangeret, at liget blev sendt til Caen, hvor Vilhelm havde ønsket at blive begravet i Abbaye-aux-Hommes, som han havde grundlagt. Begravelsen, hvor biskopper og abbeder fra Normandiet deltog samt hans søn Henrik, blev forstyrret af en borger i Caen, som hævdede, at hans familie var blevet ulovligt frataget land, som kirken havde bygget på. Efter hurtige møder viste anklagerne sig at være sande, og manden blev kompenseret. Yderliger problemer opstod, da liget blev sænket ned i graven. Liget var større, end der var plads til, og mens de fremmødte tvang liget ned i graven, sprang den døde krop og spredte en modbydelig lugt i hele kirken.Vilhelms grav er i dag markeret med en flise i marmor med en inskription på latin, der stammer fra begyndelsen af 1800-tallet. Graven er blevet forstyrret adskillige gange siden 1087. Første gange var i 1522, hvor graven blev åbnet på ordre fra pavedømmet. Den intakte krop blev lagt tilbage i graven, men i 1562, under De franske religionskrige blev graven atter åbnet, og knoglerne blev spredt og gik tabt, med undtagelse af en lårknogle. Dette enlige relikvie blev genbegravet i 1642 med en ny gravsten, som blev erstattet 100 år senere, af et mere detaljeret monument. Graven blev ødelagt igen under den franske revolution, men blev til sidst erstattet af den nuværende marmorplade.
Den direkte konsekvens af Vilhelms død var en krig mellem hans to sønner Robert og Vilhelm over kontrollen af England og Normandiet. Selvom efter den unge Vilhelms død i år 1100 og hans yngre bror Henrik blev konge, var der uenighed om kontrollen over Normandiet og England, indtil Robert blev taget til fange af Henrik under slaget ved Tinchebray i 1106. Problemer over arvefølgen ledte til, at autoriteten i Normandiet blev tabt, og aristokratiet fik tilkæmpet sig meget af den magt, som de havde tabt til den ældre Vilhelm. Hans sønner mistede også kontrollen over Maine, hvor der blev oprør i 1089, og de formåede stort set at blive fri for normannisk indflydelse herefter.Vilhelms erobring påvirkede England meget; der var sket ændringer i kirken, aristokratiet, kulturen og sproget som har bestået helt til moderne tid. Erobringen skabte tættere kontakt mellem Frankrig og båndene mellem Frankrig og England varede op igennem hele middelalderen. En anden konsekvens af Vilhelms invasion var, at det tidligere tætte bånd mellem England og Skandinavien ophørte. Vilhelms regering blandede elementer fra de engelske og normanniske til et nyt system, der lagde grunden for det senere engelske kongerige i middelalderen. Hvor abrupt og vidtrækkende disse ændringer var er stadig årsag til en del debat blandt historikere. Nogle, så som Richard Southern påstår, at erobringen bragte den største ændring i Europas historie mellem Det Vestromerske Riges fald og 1900-tallet. Andre, som H. G. Richardson og G. O. Sayles, ser de ændringer som erobringen bragte som mindre voldsomme end Southern mener. Historikeren Eleanor Searle beskriver Vilhelms invasion som "en plan som ingen hersker andre end en skandinaver nogensinde vil have overvejet".Vilhelms styre var skabt en del historiske kontroverser allerede før hans død. William af Poitiers skrev glødende om Vilhelms regering og dens fordele, men den angelsaksiske krønike, som er skrevet efter hans død, fordømte Vilhelms hårde vilkår og regler. I årene efter erobringen har politikere og andre ledere brugt Vilhelm og begivenhederne under hans styre til at illustrere politiske begivenheder op igennem Englands historie. Under dronning Elizabeth 1. af England, så ærkebiskop Matthew Parker erobringen som at have fordærvet en renere engelsk kirke, som Parker forsøgte at genskabe. I 1600- og 1700-tallet så nogle historikere og advokater Vilhelms styre som at pålægge en såkaldt "Norman yoke" på de oprindelige angelsaksere, hvilket er et argument, der er fortsat op i 1800-tallet med yderligere uddybninger i nationalistisk stil. Disse forskellige kontroverser har ført til, at Vilhelm af nogle historikere ses som en af grundlæggerne for Englands storhed, eller af andre som en person der har påført et af de største nederlag i Englands historie. Andre har set Vilhelm som en fjende af den engelske forfatning, eller alternativt som grundlæggeren af samme.
Vilhelm og hans hustru Matilda af Flandern havde mindst ni børn. Rækkefølgen på drengene er klar, men der er ingen kilde, som beskriver rækkefølgen på døtrene.

Poul Christian Vilhelm Madsen Milthers (11. september 1865  -  31. marts 1962) var en dansk kvartærgeolog, som især var kendt for sit arbejde med ledeblokmetoden, hvor man ud fra bjergartsbestemmelse af stenene i en moræne kan afgøre, fra hvilken retning den tilhørende gletsjer er kommet. Han foretog gennem en lang årrække talrige optællinger af ledeblokke, ikke kun i Danmark, men også i landene rundt om, især Tyskland og Polen, til belysning af de skandinaviske gletsjeres udbredelse.  
Milthers foretog omfattende undersøgelser af glaciale landskabsformer, blandt andet i forbindelse med udarbejdelsen af en række geologiske kortbladsbeskrivelser, og påviste fx, at de markante bakkedrag i det nordvestlige Sjælland, Odsherredbuerne, var randmoræner dannet under sidste istid. Efter sin opdagelse af en interglacial mose ved Brørup i Sydjylland var Milthers ved hjælp af terrænstudier med til at fastslå, hvordan disse moser under sidste istid var blevet dækket med flydejord, og hvordan i større perspektiv hele det sydvestjyske område, der ikke havde været isdækket under sidste istid, havde fået sine landskabsformer. 
Sammen med kollegaen Nikolaj Hartz beskrev Milthers i 1901 senglaciale, organiske lag i Allerød teglværksgrav, som viste sig at stamme fra en kort varmeperiode ved slutningen af sidste istid, som i dag er påvist mange steder i verden og er kendt internationalt som Allerødtiden.
Milthers foretog også mange undersøgelser inden for anvendt geologi, blandt andet kortlægning af mergelforekomster til brug ved jordforbedring, og eftersøgning af brunkul, som både under Første og Anden Verdenskrig udgjorde en væsentlig del af den danske energiforsyning.
Milthers blev i sine unge år stærkt præget af den grundtvigianske højskolebevægelse, og han var i mange år formand for Københavns Højskoleforening. Han var 1895-1951 gift med Valborg Høgsbro, med hvem han fik fire børn.
Som den yngste i en søskendeflok på otte voksede Vilhelm Milthers op på Ny Fastergaard, en vestjysk slægtsgård nord for Skjern, som hans oldefar overtog i 1775. Da Milthers var 17 år gammel, døde inden for kort tid begge hans forældre og en ældre bror, og hjemmet blev opløst. Milthers flyttede til Herning, hvor han tog præliminæreksamen i 1885. Efter et ophold på Askov Højskole 1886-1888 flyttede han til København, hvor han tog adgangseksamen til Polyteknisk Læreanstalt i 1888 og blev cand.polyt. herfra i 1894, som kemi-ingeniør. Milthers brugte sin kemi-uddannelse ved en ansættelse under roekampagnen samme efterår på Odense Sukkerfabrik, men beskæftigede sig herefter, bortset fra en ansættelse som lærervikar ved Gedved Seminarium i begyndelsen af 1895, udelukkende med geologi.Fra 1890 arbejdede Milthers hvert år som sommerassistent ved Danmarks Geologiske Undersøgelse, som var oprettet to år forinden med det formål at gennemføre en geologisk kortlægning af Danmark. Hans arbejde bestod i kortlægning i felten af forskellige områder af Sjælland, 1890-91 Nordsjælland, 1892-93 Midtsjælland og 1894 Odsherred, i begyndelsen under tilsyn af kortlægningens leder Kristian Rørdam, men efterhånden mere og mere på egen hånd. Færdsel rundt i landskabet foregik i de første år på gåben, men fra 1892 på cykel. 1895 fik Milthers fast ansættelse som assistent ved den geologiske undersøgelse, og samme år kunne han derfor gifte sig med Valborg Høgsbro, datter af højskoleforstanderen og politikeren Sofus Høgsbro. Sammen fik de fire børn, Aslaug 1896, Aksel 1897, Gunnar 1901 og Keld 1907. 
I de følgende år tog Milthers hver sommer sin familie med på sine kortlægningrejser til egne rundt på Sjælland, hvor de blev indkvarteret på gårde eller kroer, således 1895 i Reerslev og Stenlille, 1896 Sejerø, Sjællands Odde og Nykøbing Sjælland, 1897 Fakse, 1898 Vemmetofte og Karise, 1899 Haslev og Turebyholm, 1900 Stevns, 1901 Snesere. Den geologiske kortlægning af Bornholm blev nu også påbegyndt, og Milthers med familie tog i sommeren 1902 ophold i Allinge, i 1903 i Klemensker.Først omkring 1910 oprettede man i Danmark en egentlig geologi-uddannelse, og indtil da var de fleste geologer kandidater fra Polyteknisk Læreanstalt. Som sine kolleger lærte Milthers derfor hovedsagelig faget gennem praktiske erfaringer, for hans eget vedkommende især somrenes feltarbejde, foruden et ophold i vinteren 1900-01 hos professor Gerard de Geer i Stockholm. 
Fra 1897 begyndte Milthers at interessere sig for studiet af ledeblokke, et felt der skulle beskæftige ham helt til hans død, dog afbrudt af blandt andet undersøgelser efter brunkulsforekomster og geologiske kortbladsbeskrivelser. Milthers nåede at forfatte, eller være medforfatter til, disse ti kortbladsbeskrivelser: Sejrø (1900), Nykøbing S (1900), Kalundborg (1900), Holbæk (1900), Fakse (1908), Stevns Klint (1908), Bornholm (1916), Bække (1925), Brande (1939) og Vissenbjerg (1940).
Foruden sin videnskabelige indsats arbejdede Milthers også med formidling af det geologiske stof til en bredere offentlighed, gennem små artikler til diverse foreninger, samt gennem radioforedrag. Han var desuden en meget benyttet ekskursionsfører.  
Visse af morænernes sten, de såkaldte ledeblokke, består af bjergarter, som kun forekommer som faststående fjeld ganske bestemte steder. Indeholder en moræne en bestemt slags ledeblokke, må gletsjeren som aflejrede morænen på sin vej have overskredet dette sted. Milthers opererede i sine ledeblokstudier efterhånden hovedsageligt med seks typer af ledeblokke, alle porfyrer: rhombeporfyr og rhombeporfyrkonglomerat fra Oslo-området i det sydlige Norge (de såkaldte norske blokke), bredvadporfyr og grønklitporfyr fra Dalarne i det vestlige Sverige (de såkaldte dala-blokke), og rød og brun østersøkvartsporfyr fra Østersøens bund syd for Ålandsøerne (de såkaldte østersø-blokke). Disse seks typer udgør i gennemsnit 1 % af alle danske sten i kornstørrelsesintervallet 2-20 cm. På et bestemt sted vil ledeblokkenes forekomst og indbyrdes mængdeforhold i en moræne ifølge ledeblokteorien kunne vise, hvorfra gletsjeren er kommet: norske blokke tyder på isbevægelse fra nord, dala-blokke tyder på isbevægelse fra nordøst, mens østersø-blokke tyder på is, som er kommet gennem Østersøen og op over Danmark fra sydøst.
De første af Milthers' ledeblokstudier gjaldt dels forekomsten af norske blokke i Nordsjælland, dels en studierejse til Oslo-området, hvor rhombeporfyren er faststående. Efter at han i forbindelse med sit karteringsarbejde rundt i Danmark havde optalt ledeblokke på en lang række lokaliteter, samlede Milthers i 1909 sine observationer og tolkninger i en afhandling, som også skaffede ham opmærksomhed uden for landets grænser. Forekomsten af dala-blokke i det nordvestlige Jylland fik Milthers til at fremsætte den teori, at disse blokke også burde kunne findes i det sydvestnorske moræneområde Jæren, hvor allerede store mængder af norske blokke fra Oslo-området var påvist. For Milthers at se tydede dette på, at en gletsjer havde bevæget sig fra Sverige mod vest og nordvest gennem Norske Rende og derfra op på norsk område. Under en rejse til Jæren i 1910 fandt Milthers de dala-blokke, han ledte efter, men også baltiske blokke, i form af rød østersøkvartsporfyr og ålandsrapakivi. Han fik dog ikke sin opdagelse anerkendt blandt norske geologer, førend uafhængige eksperter havde bekræftet hans blokbestemmelser.
I forbindelse med karteringsarbejde i slutningen af 1920-erne på Vissenbjerg-bladet på det vestlige Fyn beskrev Milthers hér et stort, komplekst dødislandskab med talrige plateau-fladbakker beliggende i forskellige niveauer. Ledebloktællinger viste, at området var rigt på norske blokke, i modsætning til baltiske blokkes dominans i de omgivende områder, hvilket ifølge Milthers viste, at området var dannet ved et samspil mellem en nordfra og en sydøstfra kommende isstrøm.I to perioder, først 1901-1912 og senere 1928-37 foretog Milthers en række rejser til især Mellemeuropa, men også til Rusland, England og Sverige, for at kortlægge udbredelsen af ledeblokke.Milthers' sidste videnskabelige arbejde gjaldt ledebloktællinger på hans vestjyske fødeegn. Som 89-årig foretog Milthers i løbet af en uge i foråret 1955 tællinger på 67 lokaliteter i et område mellem Kibæk i øst og Hee i vest. Tællingerne afdækkede et område mellem Lem, Bølling og Nr. Vium, den såkaldte baltiske enklave, som var domineret af baltiske blokke, i modsætning til omgivelserne norske dominans. Milthers tolkede, i stil med forholdene ved Vissenbjerg, at dette område var dannet ved et samspil mellem flere istrømme.Både mens han levede, men især i årene efter Milthers' død, begyndte man at revidere synet på ledeblokmetoden og konkluderede, at metoden på mange måder var problematisk. I modsætning til den nugældende praksis talte Milthers stort set aldrig ledeblokke direkte fra morænebænke, men i stedet i aflejringer 'på sekundært leje', enten udvasket af moræne, fx sten på stranden eller i grusgrave, eller bunker af marksten indsamlet af landmænd som et led i agerdyrkningen. Størrelsen af de blokke som taltes, var desuden ikke begrænset til et bestemt cm-interval, men fastlagt til intervallet nogenlunde mellem et dueæg og en knytnæve,[kilde mangler] et forhold som, foruden tællinger på sekundært leje, blev kritiseret. Metoden er mest præcis, når den anvendes på hvad der senere har vist sig i Danmark at være ret sjældent forekommende, nemlig moræner fra 'rene isstrømme', dvs. moræner fra gletsjere, som ikke undervejs har overskredet og optaget ledeblokke fra andre, ældre glaciale lag, hvis gletsjere kan være kommet fra en anden retning.  
Tilbage står dog, at Milthers' ledeblokstudier utvivlsomt var stærkt medvirkende til at øge den overordnede forståelse af dels de skandinaviske gletsjeres udbredelse i Danmark og Nordeuropa, dels det danske istidslandskabs opbygning og dannelse.
Et landskab, som har været overskredet af en gletsjer, vil næsten altid efter gletsjerens forsvinden vise spor efter dennes tilstedeværelse. Det var således studier af voldformede bakker beliggende på tværs af alpedale, som i slutningen af 1700-tallet fik den schweiziske fysiker og bjergbestiger Horace Bénedict de Saussure (1740-1799) til yde ét af de første bidrag til glacialgeologien ved at foreslå, at disse bakker var endemoræner, dannet af gletsjere, som tidligere havde haft en større udbredelse end de havde på hans tid. I 1837 grundlagde en anden schweizer, Louis Agassiz, glacialgeologien med sin teori om, at store dele af Europa tidligere havde været dækket af is, og der efter påbegyndtes rundt om i Europa både en morfologisk og petrologisk kortlægning, af hhv. de landskabsmæssige spor af dette isdække, og af udbredelsen af erratiske blokke, sten som er tilført langvejs fra af isstrømme, og hvis oprindelse i ledeblokkenes tilfælde kan føres tilbage til bestemte, afgrænsede områder.
Milthers' kortlægningarbejde i Nordsjælland i begyndelsen af 1890-erne omfattede også undersøgelse af istidslandskabets terrænformer, et felt som han, sideløbende med ledeblokstudierne, dyrkede gennem de næste mange år. Kortlægningen af Odsherreds stærkt kuperede landskaber i midten af 1890-erne førte i 1898 Milthers til at foreslå, at Odsherredbuerne, de markante buede bakkestrøg rundt om Lammefjorden og Sidinge Fjord var randmoræner, presset op af en østfra kommende gletsjer, mens de flade, sandede områder ud mod Sejerø-bugten var hedesletter. På samme måde var den sandede flade mellem Svebølle og Bregninge og de øst herfor liggende Bjergsted Bakker en randmoræne med foranliggende hedeslette.  
Ud fra undersøgelser af vestsjællandske istidslandskaber introducerede Milthers nogle år senere Storebæltsgletsjeren,[kilde mangler] en isstrøm som under sidste istid trængte gennem den vestlige Østersø og nordpå gennem Storebælt, og op på vestsjællandsk og østfynsk område. Men også store dele af det centrale og sydlige Sjælland var genstand for hans landskabsundersøgelser, hvis resultater har ført til både inspiration og diskussion blandt eftertidens glacialmorfologer.I sin karrieres efterår, da han nærmede sig de 85 år, samlede Milthers en lang række af de eksempler på glaciale landskabsformer, han havde arbejdet med, i en større afhandling.
I 1897 beskrev Milthers sammen med Nikolaj Hartz senglaciale lerlag i Allerød teglværksgrav. Lerlagene indeholdt lag med mange planterester, hvilket vidnede om, at der havde været en kortvarig varmeperiode i løbet af den ellers kølige senglaciale tid. Denne periode er nu kendt internationalt under navnet Allerød, og lignende lag er genfundet mange andre steder, bl.a. i Nordamerika og på de Britiske Øer. 
I forbindelse med brunkulsboringer i Vestjylland påviste Milthers i 1921 tilstedeværelsen af en interglacial mose ved Solsø, NV for Videbæk. Herefter iværksattes en systematisk borekampagne, hvor mange interglaciale moser i området blev afdækket, nogle med to organiske lag, adskilt af uorganisk sand, bl.a. ved Brørup mellem Kolding og Esbjerg. Mellem Milthers og DGUs tre andre statsgeologer Axel Jessen (1868-1952), Victor Madsen (1865-1947) og Valdemar Nordmann (1872-1962) udspandt der sig på denne tid en livlig diskussion om, hvordan de interglaciale moser havde fået deres typiske dække af stenet sand, og man enedes efterhånden om, at dæklagene måtte være flydejord, dannet uden for sidste istids isrand.[kilde mangler]Om diskussionen skrev senere en anden statsgeolog, Knud Jessen: "Det var et særkende for det stedse fortræffelige samarbejde, der rådede mellem disse indbyrdes så forskelligartede personligheder, at det ved denne lejlighed som i øvrigt foregik under ofte heftige og meget åbenhjertige diskussioner. Ikke mindst for Milthers synes det at have været et intellektuelt behov gennem kraftig, måske til tider stædig opposition at søge det foreliggende problem belyst, og for hans altid spørgende sind var det geologiske arbejde som sprængladt med problemer."Fra 1927 og nogle år frem gennemførte Milthers en borekampagne efter interglaciale lag i Tyskland, fra den hollandske grænse og til egnene SØ for Berlin.
I sommeren 1899 begyndte Milthers under feltarbejde på Midtsjælland som noget nyt at udføre vandspejlsmålinger i brøndboringer inden for kortlægningsområdet, i begyndelsen blot vha. en snor med knuder for hver m, bundet gennem en flintsten med hul i. Resultater af hans hydrologiske undersøgelser blev publiceret i 1903, i en bog, som, holdt i et almenfatteligt sprog og vedlagt et skema til brug ved indberetning af jordbundsforholdene i nye brøndboringer, udsendtes til alle danske byråd og sogneråd. Senere samlede han i en større afhandling flere hydrologiske observationer fra det sydlige Sjælland.Kort efter sin forfremmelse til statsgeolog i 1904 foretog Milthers en rejse rundt i Tyskland, hvor han studerede boreteknik. En del af erfaringerne herfra blev brugt året efter, da han ved Skærumhede uden for Frederikshavn medvirkede ved udførelsen af en dyb boring efter naturgas. Og i de følgende mange år ledede Milthers ofte borekampagner inden for både grundforskning og anvendt geologi.
Allerede i begyndelsen af 1900-tallet var man visse steder i Midtjylland i det små begyndt at udvinde brunkul fra forekomster, hvor kullene lå tæt på overfladen, således, man undgik problemer med grundvand under gravearbejdet. Under Første Verdenskrig blev der i Danmark alvorlig mangel på brændsel, og Milthers ledede i årene 1917-21 i det midtjyske flere borekampagner efter brunkul. Efter indledende undersøgelser ved Troldhede, Fasterholt og Nr. Vium blev et større område mellem Brande og Videbæk i 1921 systematisk undersøgt ved hjælp af 15 m dybe tørboringer sat ned for hver 500 m, suppleret med et antal 30 m boringer. I takt med at der kom gang i udvindingen af brunkul, fik Milthers nu også til opgave i de forskellige brunkulslejer at udtage prøver af kullene, til bestemmelse af brændværdien, som brugtes til fastlæggelse af prisen for kullene - et arbejde som ikke gjorde ham lige populær alle steder.I et samarbejde mellem DGU og Hedeselskabet ledede Milthers i årene 1912-24 boreundersøgelser, fortrinsvis i Midtjylland, med henblik på at skaffe mergel til brug ved jordforbedring af landbrugsjord.
Under 1. Verdenskrig blev der i landbruget mangel på fosforsyregødning, og man rettede derfor opmærksomheden mod fosforitholdige lag kendt fra klinten ved Arnager på Bornholm, med henblik på en udvinding. Milthers påviste i boringer, at de fosforholdige lag også fandtes i klintens bagland, hvorfra de der efter blev udvundet, indtil der igen efter krigen kunne importeres fosforsyre.
Omkring 1910 diskuterede danske geologer, hvordan de facetterede sten var dannet, som bl.a. fandtes på de jyske hedesletter. Milthers m.fl. anså dem for at være sandslebne, mens K.J.V. Steenstrup mente, facetterne var fremkommet ved afspaltning. Under feltarbejde i sommeren 1911 anstillede Milthers og hans assistent Knud Jessen under et blæsevejr et forsøg, som skulle vise, hvordan luften bevægede sig rundt om en sten. Uldtråde blev stukket igennem omslaget af en telefonbog, som herefter blev stillet i blæsten, og trådenes bevægelser i vinden støttede antagelsen om, at facetterne var sandslebne.I forbindelse med mergelundersøgelser omkring Viborg blev Milthers i 1912 opmærksom på nogle ejendommelige, tætliggende, small, parallelle, næsten retlinede dale i området mellem Ulstrup og Thorsø. Han konkluderede, noget usikkert, at disse spaltedale ikke kunne være dannet ved vandløbserosion, men måtte være tektonisk betingede, dvs. dannet i forbindelse med forkastninger i undergrunden. Dette blev senere bestridt, men for nylig har laserscanninger fra luften støttet Milthers' oprindelige konklusion.
Milthers, V. (1900): Tenna calcaria Leret ved Hove i Odsherred. Medd. DGF Bd. 1. Nr. 6. S. 37-44.
Rørdam, K. og V. Milthers (1900): Beskrivelse til Geologisk Kort over Danmark (i Maalestok 1:100,000). Kortbladene Sejrø, Nykjøbing, Kalundborg og Holbæk. DGU I Rk. Nr. 8.
Hartz, N. og V. Milthers (1901): Det senglaciale Ler i Allerød Teglværksgrav. Medd. DGF, Bd. 2. Nr. 8. S. 31-60.
Milthers, V. (1901): Skurstriberne ved Fakse. 	Medd. DGF Bd. 2. Nr. 8. S. 1-20.
Milthers, V. (1901): Kvantitetsbestemmelse af Endemorænen ved Lojo i det sydvestlige Finland. Geol. Fören. Förhandl. Bd. 23, H. 1, S. 45-51.
Milthers, V. (1901): Foreløbig Beretning om en geologisk Rejse i det nordøstlige Tyskland og russisk Polen, foretaget i Forsommeren 1901. DGU III. Rk. Nr. 3.
Nordmann, V. og V. Milthers (1902): Ueber einige interglaciale Süsswassermollusken der Umgegend von Posen.	 Zs. Deutsch. geol. Ges. Jg. 1902. Brieflieche Mitt. S. 39-42.
Milthers, V. (1903): Grundvand og vandførende Lag i Danmark, særlig med Henblik paa Forsyningen af Brønde. DGU III. Rk. Nr. 1.
Milthers, V. (1905): Woher stammen die sogenannten ”Rödö”-Quarzporphyrgeschiebe im baltischen Diluvium? Medd. DGF Bd. 2. Nr. 11. S. 111-118.
Milthers, V. & L. Holmström (1905): I hvilka riktningar har inlandsisen passeret öfver Sydsverige och Danmark? (disk.)  Medd. DGF Bd. 2. Nr. 11. S. 132 og 131.
Milthers, V. (1906): Er Næstved-Mogenstrup Aasen en Endemoræne?  	Medd. DGF Bd. 2. Nr, 12. S. 89-90.
Milthers, V. (1907): Vendsyssels ældre Yoldialer og den glaciale Lagfølge. Medd. DGF Bd. 3. Nr. 13. S. 1-12.
Milthers, V. (1907): Sandslebne Stens Form og Dannelse. - Medd. DGF Hd. 3. Nr. 13. S.33-60.
Milthers, V. (1907): Det ældre Tertiærs Udbredelse i det nordvestlige Sjælland.  Medd. DGF Bd. 3. Nr. 13. S. 97-108.
Milthers, V. (1907): En ny Lokalitet for Faxekalk paa Sjælland. 	Medd. DGF Bd. 3. Nr. 13, S. 115-117.
Milthers, V. (1908): 	Beskrivelse til Geologisk Kort over Danmark (i Maalestok 1:100,000), Kortbladene Faxe og Stevns Klint.  DGU I Rk. Nr. 11.
Milthers, V. (1908): Geologiske Forhold paa Færøerne og i omliggende Lande. Grundrids v. folkelig Univ.undervisn. Nr. 146.
Milthers, V. (1909): Scandinavian Indicator-Boulders in the Quaternary Deposits. Extenslon and Distribution. - DGU II. Rk. Nr. 23.
Milthers, V. (1910): Stenene I den danske Jord. Grundrids v. folkelig Univ.undervisn. Nr. 173.
Jessen, A., V. Milthers, V. Nordmann, N. Hartz og A. Hesselbo (1910): En Boring gennem de kvartære Lag ved Skærumhede. Undersøgelse af en Forekomst af naturlig Gas i Vendsyssel. - DGU II. Rk. Nr. 25.
Milthers, V. (1911): Preliminary report on boulders of Swedish and Baltic rocks in the southwest of Norway. Medd. DGF Bd. 3. Nr. 17. S. 509-512.
Milthers, V. (1911): Die höchste marine Grenze auf Bornholm. Zs. Deutsch. Geol. Ges. B. Monatsber. Nr. 7. S. 397-399.
Milthers, V. (1912): Diskussion om ”Alnarps-Floden” - Medd. DGF Bd. 4. H. 1. S. 103 og 106.
Claudi Westh, Th. og V. Milthers (1913): Viborg Egnens Mergellag, deres geologiske Omgivelser og deres Udnyttelse. - DGU III Rk. Nr. 9.
Milthers, V. (1913): Ledeblokke i de skandinaviske Nedisningers sydvestlige Grænseegne og deres Bidrag til Kundskaben om Isstrømretningernes Skiften og Aldersfølge.  Medd. DGF Bd. 4. H. 2. S. 115-182.
Milthers, V. (1914): Mergel og Kalk i det nordvestlige Jylland. - DGU III Rk. Nr. 11.
Milthers, V. (1915): Ekskursion tiI Egnen mellem Farum og Stenløse-Viksø. - Medd. DGF Bd. 4. S. 432-433.
Grönwall, K.A. og V. Milthers (1916): Beskrivelse til geologisk Kort over Danmark (i Maalestok 1:100.000). Kortbladet Bornholm. - DGU I Rk. Nr. 13.
Milthers, V. (1916): Mergelaflejringerne i Hammerum Herred. - DGU III. Rk. Nr. 13.
Milthers, V. (1916): Spaltedale i Jylland. - DGU IV. Rk. Bd. 1. Nr. 3. samt Medd. DGF Bd. 5. H. 1. Nr. 3.
Milthers, V. (1917): Ekskursion til Maaløv-Farum. - Medd. DGF Bd. 5. H. 2. (møder etc.) S. 15.
Milthers, V. (1917): Ekskursion til Nivaa. Medd. DGF Bd. 5. H. 2. (møder etc.) S. 17-18.
Jessen, A., V. Madsen, V. Milthers & V. Nordmann (1918): Brørup-Mosernes Lejringsforhold. DGU IV. Rk. Bd. 1. Nr. 9 samt Medd. DGF Bd. 5. Nr. 14. (H. 3)
Milthers, V. (1918): Ekskursion til Midtjylland. Medd. DGF Bd. 5. H 3. (møder etc.) S. 27-29.
Milthers, V.  & G. de Geer (1918): Om dani- og gotiglaciala tidsbestämningar. (disk.) Medd. DGF Bd. 5. H. 3. (møder etc.) S. 38.
Milthers, V. (1918): Grundlinjer i Isens Bortsmeltning fra Sjælland. Forh. v. 16. skand. naturforskermøte 1916. Kristiania.
Milthers, V. (1918): Mergel og Kalk i Djursland. Landbrugsbladet, Medlemsbl. for De østlige Landboforen. paa Djursland. 2. Aarg. Nr. 1.
Milthers, V. (1919): Brøndboringer og artesisk Grundvand i det sydlige Sjælland. DGU II. Rk. Nr. 21.
Milthers, V. (1920): Ekskursion til Lillerød-Vassingerød-Egnen. Medd. DGF Bd. 5. H. 5. (møder etc.) S. 54-55.
Milthers, V. (1920): Jordbundsforholdene omkring Overlund ved Viborg. - DGU III Rk. Nr. 19.
Milthers, V. (1921): Geologiske Forhold [i Bornholms Amt]. - I Daniel Bruun: Danmark, Land og Folk. V. 4. S. 12-28.
Milthers, V. (1922): Ekskursion til Gribskov. - Medd. DGF Bd. 6. H. 2. (møder etc.) S. 4.
Nordmann, V., K. Jessen & V. Milthers (1923): Quartärgeologische Beobachtungen auf Sylt. - Medd. DGF Bd. 6. Nr. 15.
Milthers, V. (1924): Ekskursion til Nordsjælland. Medd. DGF Bd. 6. H. 4. (møder etc.) S. 24-25.
Milthers, V. (1924): Djurslands Udseende, Form og Udvikling. - Det første danske Hjemstavnskursus i Rønde ved Kaløvig 1.-10. August 1923. S. 31-32.
Milthers, V. & S. A. Andersen (1925): Grænsen for den sidste Nedisning i Sønderjylland. (disk.) - Medd. DGF Bd. 6. H. 4. (møder etc.) S. 34.
Milthers, V. (1925): Ekskursion til Hedehusene-Roskilde. Medd. DGF Bd. 6. H. 5. (møder etc.) S. 57.
Milthers, V. (1925): Diskussion om H. P. Steensby's efterladte Arbejde: Om de danske Øers geografiske Udvikling i senglacial Tid. - Medd. DGF Bd. 6. H. 5. (møder etc.) S. 62 og 64.
Milthers, V. (1925): Beskrivelse til geologisk Kort over Danmark (i Maalestok 1:100.000). Kortbladet Bække. - DGU I Rk. Nr. 15.
Milthers, V. (1925): Danmarks Jord. Tilblivelse og Udvikling gennem Tiderne. - Særtryk af: Det danske Landbrugs Historie. (K. Hansen)
Milthers, V. (1927): Bemærkninger til V. Nordmann's Foredrag (Israndslinier paa Kortbladet Fredericia.). - Medd. DGF Bd. 7. S. 175-177.
Milthers, V. (1927): On the so-called Gothi-glacial limit in Denmark. Critical observations concerning De Geer: On the solar curve. - Geografiska Ann. Stockholm 1927, H. 3. S. 162-172.
Milthers, V. (1928): Glacialgeologiske Retningslinjer i Odense Egnen. - Medd. DGF Bd. 7. H. 3. S. 179-200. - DGU IV Rk. Bd. 2. Nr. 4.
Jessen, K. & V. Milthers (1928): Stratigraphical and paleontological studies of in-terglacial fresh-water deposits In Jutland and Northwest Germany. DGU II. Rk. Nr. 48.
Milthers, V., Nordmann, V. (red.) & V. Madsen (udg.) (1928): Oversigt over Danmarks Geologi. - DGU V Rk. Nr. 4. - Afsnittene: Cambrium, S. 23 -29, Ordovicium (Nedre Silur), S. 29-31, Gothlandium (Øvre Silur), S. 31-34, Trias og Jura, S. 35-40.
Milthers, V. (1928): Guide for the Excursion in Denmark. Excursion C: Northwest Sjælland, Fyn, Langeland and Jylland. - DGU V Rk. Nr. 5. Excursion C. S. 3-7 og 21-27.
Hauch, L. A. og V. Milthers (1928): Skoven og Grundvandet. Gyldendalske Boghandel - Nordisk Forlag, København.
Milthers, V. (1929): Betydningsfulde Forekomster af Basaltblokke i Jylland. Medd. DGF Bd. 7. H. 4. S. 309-316.
Milthers, V. (1929): Diskussion om S. A. Andersens og Sigurd Hansens Foredrag om Varvene i Danmark. Medd. DGF Bd. 7. H. 4. S. 362-370.
Milthers, V. (1929): Lidt om Landskabet omkring Brænde Aa paa Fyn. Geogr. Tidsskr. Bd. 32. S. 217-221.
Milthers, V. (1929): Viborgegnenes geologiske Udvikling. Beretn. om 7. danske Hjemstavns-Stævne, 1.-6. August 1929.
Milthers, V. (1930): Bornholms Geologi. Anden, omarbejdede udgave. - DGU V Rk. Nr. 1.
Madsen, V. og V. Milthers (1931): Diskussion om V. Milthers's Foredrag om Ledeblokke og Israndstadier i det centrale Danmark. - Medd. DGF Bd. 8. H. 1. S. 139-142.
Milthers, V. (1932): Israndens Tilbagerykning fra Østjylland til Sjælland-Fyn, belyst ved Ledeblokke. - Medd. DGF Bd. 8. H. 1. S. 1-59 samt: DGU IV Rk. Bd. 2. Nr. 9.
Milthers, V. (1932): Ekskursion til Nordøstsjælland. - Medd. DGF Bd. 8. H. 2. S. 212-13.
Milthers, V. (1933): Ekskursion til Nordjylland. - Medd. DGF Bd. 8. H. 3. S. 279-81.
Milthers, V. (1933): Leitgeschiebe auf Gotland und Gotska Sandön sowie die Helmat der Ostseeporphyre. - Geol. Fören. Förhandl. Bd. 55. H. 1. S. 18-19.
Götzinger, G. og V. Milthers (1933): Leitgeschiebe des nordischen Quartärs von Schlesien und Mähren. Akad. Wiss. Wien. Sitzber. math.-naturw. Kl. 23. nov. 1933, og ”Firgenwald” Vierteljahrschr. f. Geol. u. Erdk. d. Sudeten-länder. 7. Jg. H. 1. (1934).
Milthers, V. (1934), anmeldelse af: S. A. Andersen: Det danske Landskabs Historie. Danmarks Geologi i almenfattelig Fremstilling. 1933. Geogr. Tidsskr. 37. Bd. 1.-2. H.
Götzinger, G. og V. Milthers (1934): Die eiszeitliche Eisstrombewegung aus Skandinavien über Deutschland nach dem Sudeten- und Karpathengebiet. Forsch. u. Fortschr. 10. Jg. Nr. 8.
Milthers, V. (1934): Kalundborgegnens Geologi. Beretn. 11. Danske Hjemstavns¬stævne i Kalundborg.
Milthers, V. (1934): Die Verteilung skandinavischer Leitgeschiebe im Quartär von Westdeutschland. - Abh. Preuss. Geol. Landesanst. N. F. H. 156.
Milthers, V. (1935): Nordøstsjællands Geologi. Anden omarbejdede Udgave. - DGU V Rk. Nr. 3.
Milthers, V. (1935): Odsherreds Tilblivelse. ”Odsherred”. Sml. VI. Udg. af Tage Christensen, Haslev.
Milthers, V. (1936): Eine Geschiebegrenze in Ostdeutschland und Polen und ihre Beziehung zu den Vereisungen. - Jb. Preuss. Geol. Landesanst. f. 1935. Bd. 56. S. 248-263.
Milthers, V. (1936): Geschiebeuntersuchungen und Glazialstratigraphie. Zs. Deutsch. Geol. Ges. Bd. 88. Jg. 1936. H. 2. S. 115-120.
Milthers, V. (1937), anmeldelse af: P. Woldstedt: Geologisch-morphologische Übersichtkarte des norddeutschen Vereisungsgebiete Im Massstab 1:1.500.000, 1935. Medd. DGF Bd. 9. H. 2. S. 242-244.
Milthers, V. (1937): Faaborgegnenes geologiske Udformning. 14. Danske Hjemstavnsstævne i Faaborg.
Milthers, V. (1937): Jordlag og Landskabsformer. Min Hjemstavn Nr. 8. N.V.-Fyn S. 3-17.
Milthers, V. (1937): Jordlag og Landskabsformer. Min Hjemstavn Nr. 9. S.Ø.-Fyn S. 3-16.
Milthers, V. og K. Milthers (1938): Die Verteilung einiger wichtiger skandinavischer Leitgeschiebe in einem Teile Polens. Serv. Geol. de Pologne Bull. 5. Polsk udgave: Rozmieszczenie niektórych waznych skandynawskich narzutniaków na nizu Polskim. Panstwowa Sluzba Geologiczna. Biuletyn 5.
Milthers, V. (1939): Beskrivelse til geologisk Kort over Danmark (i Maalestok 1:100.000). Kortbladet Brande. DGU I Rk. Nr. 18.
Milthers, V. (1939): Træk af Nordsjællands Geologi. Frederiksborg Amts hist. Saml. Aarb. II. 1939. og: Nordsjælland. Foredragene ved 16. danske Hjemstavnsstævne 1.-7. August 1938. S. 11-16.
Milthers, V. (1939): Beiträge skandinavischer Leitgeschiebe für die Bestimmung der Vereisungsgrenzen. Zs. Deutsch. Geol. Ges. Bd. 91, Jg. 1939, H. 4, S. 261-272.
Milthers, V. (1940): Beskrivelse til geologisk Kort over Danmark (1 Maalestok 1:100.000). Kortbladet Vissenbjærg. DGU I Rk. Nr. 19.
Milthers, V. (1943): Diskussion i Forb. med S. A. Andersens Foredrag: Strandlinieniveauer i Danmark fra senglacial Tid til Nutiden og deres Datering. Medd. DGF Bd. 10. H. 3. S. 387-392.
Milthers, V. (1944): Odsherreds Geologi.- Danmark, 4. Aarg, Nr. 13-14, S. 360-365.
Milthers, V. (1948): Et Tilbageblik over Strejftog efter Ledeblokke gennem 40 Aar 1898-1937. Medd. DGF Bd. 11 H. 3. S. 247-305.
Milthers, V. (1948): Det danske Istidslandskabs Terrænformer og deres Opståen. DGU III Rk. Nr. 28.
Milthers, V. (1950): Die Gliederung und Verbreitung der skandinavischen Vereisungen in Nordwesteuropa. - Geol. Fören. Förhandl. Bd. 72. H. 3. S. 257-268.
Milthers, V. (1953): Lidt fornøden ”historik” for læsere af T. Troedssons opsats om ”blockfrekvenser”. - Geol. Fören. Förhandl. Bd. 75. H. 1. S. 113-115.
Milthers, V. (1956): Et vestjysk istidsområde. Medd. DGF Bd. 13. H. 2. S 63-78.
Milthers, V. (1957): Sydvestjyllands glaciale lagforhold. Medd. DGF Bd. 13. H. 4. S. 206-216.
Milthers, V. m.fl. (1957): Ekskursion til Sydvestjylland. Medd. DGF Bd. 13. H. 4. S. 259-262.
Milthers, V. (1957): Danmark ”dejligst vang og vænge”. 	Tidsskr. f. de frie Ungdoms- og EfterSkoler 1957, S. 1-15.
Milthers, V. (1958): Omkring geologiske Sager jeg har arbejdet med. Duplikeret hæfte, 68 s.
Milthers, V. (1960): Stenenes vandringer i Istiden. Naturens Verden, November 1960. S. 338-39 og S. 342-46.

Vinterkrigen (også kaldet den russisk-finske krig eller den sovjetisk-finske krig) brød ud, da Sovjetunionen under ledelse af Josef Stalin angreb Finland den 30. november 1939, tre måneder efter udbruddet af 2. verdenskrig. Angrebet blev internationalt fordømt og førte til, at Sovjetunionen blev ekskluderet af Folkeforbundet den 14. december 1939.
Den finske modstand var en alvorlig hindring for de sovjetiske styrker, som var finnerne talmæssigt overlegne – 4:1 i mænd, 200:1 i kampvogne og 30:1 i fly. 
Den Røde Hær havde i 1937 været udsat for en voldsom udrensning, som havde efterladt den stærkt svækket i effektivitet og moral. Halvdelen af officerskorpset og langt hovedparten af de højtstående officerer var blevet henrettet, og i 1939 var der derfor særdeles mange uerfarne officerer på højtstående poster.Finland holdt ud indtil marts 1940, hvor Fredstraktaten i Moskva blev underskrevet. Freden indebar, at Finland måtte afgive omkring 9% af sit territorium og 20% af sin industri til Sovjetunionen. De sovjetiske tab ved fronten var voldsomme, og landets internationale omdømme tog skade. Den Røde Hærs kampkraft blev også genstand for tvivl, et faktum som bidrog til Adolf Hitlers beslutning om at igangsætte Operation Barbarossa. De sovjetiske ledere nåede ikke deres egentlige mål, som var at erobre hele Finland. De måtte nøjes med en strimmel land langs Ladoga-søen. Finnerne beholdt deres uafhængighed og opnåede en betydelig international goodwill. 
Fredsaftalen den 12. marts forhindrede en halvhjertet fransk-britisk plan om at sende tropper til Finland gennem det nordlige Skandinavien. Et af denne plans væsentlige mål var at overtage kontrollen med den svenske jernmalm fra Kiruna og Malmberget og afbryde leverancerne til Tyskland. 
Finland havde længe været den østlige del af det svenske kongerige, da Rusland erobrede det i 1809 under Napoleonskrigene og omdannede det til et autonomt storfyrstendømme i det russiske kejserrige, som kunne beskytte hovedstaden Sankt Petersborg.
Vestkarelens historie adskiller sig fra resten af Finlands historie. Hovedparten af området betalte tribut til den russiske Novgorod republik og var skueplads for de Svensk-novgorodiske krige. Det sydvestlige område, fra floden Sestra til floden Vuoksi og Saimaa-søen inklusive Vyborg, blev annekteret af Sverige samtidig med resten af Finland, og grænsen mellem Sverige og Novgorod blev fastlagt i Nöteborg-traktaten i 1323. I 1617, mens Rusland stadig var svag ovenpå Det store kaos, erobrede Sverige resten af Karelen. Under det svenske herredømme mistede området alle sine russiske indbyggere og en stor del af de russisk-ortodokse karelere, hvoraf en stor del flyttede til Tver regionen. Sverige mistede Den karelske Halvø og Ladoga-karelen i 1721 som følge af den Store Nordiske Krig. I 1743 afgav Sverige kontrollen over det sydlige Karelen til Rusland efter den Russisk-svenske krig (1741-1743). I 1812 indlemmede Zar Alexander 1. af Rusland Vyborg provinsen i det finske storhertugdømme. 
I starten var finnerne tilfredse med situationen, men forsøg på at styrke centralregeringen og forene det russiske rige gennem russificering i begyndelsen af det 20. århundrede skabte afvisning og styrkede de bevægelser, der ønskede selvstændighed.
Under den Russisk-japanske krig i 1905 ydede Japan ikke nævneværdig støtte til de finske separatister, men under 1. verdenskrig var det Tyskland, som aktivt støttede finsk selvstændighed. Det skete f.eks. ved at optræne en infanteribataljon af finske frivillige. Med de eksisterende århundredlange religiøse, økonomiske og kulturelle bånd var det let at skabe nye politiske. 
Efter den russiske oktoberrevolution, som bragte kommunisterne til magten i Rusland, erklærede bolsjevikkerne, at national selvbestemmelse var en grundsten i den nye orden. Finnerne tog dem på ordet og erklærede storhertugdømmet Finlands selvstændighed den 6. december 1917. 
Under den efterfølgende finske borgerkrig spillede tysktrænede jægersoldater og regulære tyske tropper en afgørende rolle. Kun Tysklands nederlag i 1. verdenskrig forhindrede etableringen af et tyskvenligt kongedømme under kejser Wilhelm 2.'s svoger Frederik Karl af Hessen. Han nåede at blive valgt som konge, men aldrig at tiltræde.
Efter krigen fortsatte de tætte tysk-finske forbindelser, takket været tyskernes rolle i forbindelse med kampen for den finske uafhængighed. Da nationalsocialisterne kom til magten, kølnedes forholdet, da der ikke var mange finske nazisympatisører. Selv det hemmelige militære samarbejde omkring ubådsudvikling fik lov at ophøre.  
I stedet vendte Finland sig mod Vesteuropa og Skandinavien for samarbejde: flere finske officerer blev uddannet i Frankrig end i alle andre lande tilsammen. Franske officerer hjalp til ved bygningen af befæstningerne i Mannerheimlinjen. Storbritannien var den største handelspartner, og Sverige var let at nå gennem det fælles sprog, da der befandt sig overordentligt mange svensktalende i den politiske og kulturelle elite i Finland. 
Forholdet mellem Sovjetunionen og Finland havde været anspændt. De to perioder med tvungen russificering ved århundredskiftet og minderne om den mislykkede sovjetiskstøttede finske borgerkrig foruden de to finske militærekspeditioner (Viena ekspeditionen i 1918 og Aunus ekspeditionen i 1919), hvor finske frivillige havde forsøgt at erobre det russiske Østkarelen, som aldrig havde været en del af det svensk-finske kongerige eller af Storhertugdømmet Finland, bidrog til at skabe en stærk gensidig mistro.
Stalin frygtede et angreb fra Tyskland, og med den sovjetisk-finske grænse blot 32 km fra 
Leningrad ville finsk område være et udmærket springbræt for et angreb. I 1932 underskrev Sovjetunionen en ikke-angrebspagt med Finland, og pagten blev bekræftet i 1934, hvor den blev forlænget med 10 år. Sovjetunionen overtrådte imidlertid Tartu traktaten i 1937 ved at blokere for, at finske handelsskibe kunne sejle mellem Ladogasøen og Den Finske Bugt.
I april 1938, eller muligvis før, begyndte Sovjetunionen diplomatiske forhandlinger med Finland i forsøget på at forbedre deres fælles forsvar mod Tyskland. De sovjetiske forhandlere var især bekymret over, at Tyskland, Frankrig eller Storbritannien kunne bruge Finland som et brohoved ved et angreb på Leningrad og krævede en udveksling af territorium, så grænsen kom længere væk fra Leningrad. Der gik over et år, uden at der skete nævneværdige fremskridt i forhandlingerne, og den politiske situation i Europa blev forværret.
Sovjetunionen og Tyskland underskrev en gensidig ikke-angrebspagt, Molotov-Ribbentrop Pagten, den 23. august 1939. Pagten indeholdt en hemmelig klausul, hvorefter landene i Østeuropa blev delt mellem de to lande. Finland tilfaldt den sovjetiske indflydelsessfære. 
Det tyske angreb på Polen den 1. september 1939 blev fulgt af den sovjetiske invasion fra øst. Nogle uger senere havde de delt landet mellem sig. 
I efteråret 1939 krævede Sovjetunionen, at Finland skulle acceptere at flytte grænsen 25 km længere væk fra Leningrad. Sovjetunionen krævede også, at Finland skulle udleje Hangö halvøen i 30 år, så der kunne bygges en flådebase der. Til gengæld tilbød Sovjetunionen Finland en stor del af Karelen – et dobbelt så stort, omend mere øde område. Dette tilbud blev i Finland omtalt som "to pund jord for et pund guld". 
Den finske regering afviste de sovjetiske krav. Den sovjetiske generalstab under Boris Sjaposjnikov og Aleksandr Vasiljevskij var allerede i gang med at forberede planer for et angreb. Den 26. november iscenesatte de sovjetiske myndigheder en grænseepisode, hvor sovjetisk artilleri beskød et område nær den russiske landsby Maiila, og derefter hævdede, at et finsk artilleriangreb havde dræbt sovjetiske tropper. 
Sovjetunionen krævede en undskyldning fra finnerne for episoden, samt at de skulle trække deres styrker 20-25 km tilbage fra grænsen. Finnerne benægtede ethvert ansvar for angrebet og afviste de sovjetiske krav. Det brugte Sovjetunionen som undskyldning for at opsige ikke-angrebspagten. Den 30. november angreb sovjetiske styrker med 27 divisioner på 600.000 mand. Der blev bombet civile mål i Helsinki, og den Røde Hær nåede snart frem til Mannerheimlinjen. 
Terijoki regeringen, en sovjetisk marionetregering, blev etableret i den besatte finske grænseby Terijoki (nu Zelenogorsk) den 1. december 1939. Den blev også kaldet Den finske Demokratiske Republik. Den blev ledet af Otto Ville Kuusinen, og blev brugt til såvel diplomatiske formål (den blev straks anerkendt af Sovjetunionen) som militære formål (de håbede på, at det ville tilskynde socialister i Finlands hær til at desertere). Republikken var ikke den store succes, men fortsatte sin eksistens indtil fredsaftalen den 12. marts, og blev herefter en del af den russiske Karelsk-finske SSR den 31. marts 1940.
Ved krigens udbrud havde Finland kun mobiliseret en hær på 180.000 mand, men de viste sig at være seje modstandere, der anvendte den såkaldte motti-taktik, som gik ud på, at små grupper af soldater på ski og klædt i hvide camouflagedragter udnyttede deres lokalkendskab til at afskære fjendtlige styrker, omringe og nedkæmpe dem. 
Mange af de finske soldater havde boet hele deres liv i skovene, og hovedparten af finnerne boede på landet helt til 1950'erne. Forholdene i vinteren 1939-1940 var barske. Temperaturerne lå ofte på −20 °C, og det kunne finnerne udnytte til deres fordel. Ofte valgte de ikke at angribe fjenden konventionelt, men ramte feltkøkkener, som var afgørende for overlevelse i det kolde vejr, og skød sovjetiske soldater som sad i grupper omkring lejrbål. 
I krigens begyndelse var det kun de finske soldater, som var i aktiv tjeneste, der havde uniformer og våben. Resten måtte klare sig med deres egne klæder, hvilket ofte ville sige deres normale vintertøj med påsyede gradstegn. Disse ukurante uniformer blev kaldt "Model Cajander" efter statsminister Aimo Cajander. Finnerne afhjalp disse mangler ved i stor stil at benytte udstyr, våben og ammunition erobret fra fjenden. Hæren havde ikke skiftet kaliber på sine våben efter uafhængigheden og kunne bruge sovjetisk ammunition. Anvendelsen af dårligt trænede og ledede sovjetiske tropper gav finnerne en fordel ved at åbne rige muligheder for at erobre krigsbytte. Selv om finnerne kun havde få anti-tank våben havde de Molotovcocktails, en improviseret benzinbombe, som de havde lært at kende under Den spanske Borgerkrig, og som blev brugt med stor effekt – ca. 2.000 sovjetiske kampvogne blev ødelagt. 
Den Røde Hær angreb i regimentsstyrke med de mørke uniformer klart synlige mod den hvide sne, så soldaterne let kunne rammes af de finske snigskytter og maskingeværer. Korporal Simo Häyhä fik æren for 542 bekræftede træffere, hvilket formentlig gør ham til den farligste snigskytte i militærhistorien. Da den Røde Hær begyndte at bruge snigskytter foretog finnerne et modtræk, den såkaldte "Kylmä-Kalle" taktik, som gik ud på at opstille en dukke, der var klædt ud som et fristende mål (f.eks. en officer). De sovjetiske snigskytter kunne i reglen ikke modstå fristelsen til at skyde på den, og når finnerne havde bestemt hvilken vinkel skuddet kom fra, skød de i den retning med en tung kanon for at dræbe skytten. 
Manglende sovjetisk erfaring, naivitet og manglende motivation var vigtige faktorer i den finske succes i krigen. Angriberne forventede ikke megen modstand. General Kirill Meretskov regnede med, at det ville tage blot 10-12 dage for hans veludstyrede 27 divisioner a 14.000 mand at nå Helsinki. Sovjetiske soldater blev endda advaret om ikke at krydse grænsen til Sverige ved et uheld. Propagandaen var så overbevisende, at det blev forventet at finnerne ville stå og vifte med flag og byde den Røde Hær velkommen med åbne arme. 
På grund af de store udrensninger havde den Røde Hær lidt tab på 80% af de højerestående officerer – i fredstid. De blev i reglen erstattet af folk, som var mindre kompetente, men formentlig mere loyale overfor deres politiske ledere, da Stalin havde erstattet sine militære ledere med kommissærer eller politiske officerer. Taktik, som var forældet i 1. verdenskrig, blev indimellem anvendt. Taktikken blev udført strengt efter forskrifterne, da fejlslagne operationer medførte en stor risiko for henrettelse. Mange sovjetiske soldater døde, fordi deres officerer afslog retræte, da deres politiske officerer ikke ville tillade noget sådant og ofte henrettede officerer, som ikke lystrede. 
Den sovjetiske hær var dårligt forberedt på vinterkrig især i skove og brugte i stor stil motorkøretøjer. De  måtte holdes i gang hele tiden, så motorolien ikke frøs. Det førte til flere nedbrud og forværrede manglen på brændstof. Et af de mest bemærkelsesværdige nederlag i militærhistorien er den såkaldte "Raatteentie episode," under det månedlange Slaget ved Suomussalmi. Den sovjetiske 44. infanteridivision (ca. 25.000 mand) blev næsten fuldstændig ødelagt efter at have marcheret ad en skovvej ind i et baghold bestående af den finske "Kontula styrke" (en enhed på 300 mand). Den lille enhed blokerede vejen foran den sovjetiske division, mens den finske oberst Hjalmar Siilasvuo og hans 9. division på omkring 6.000 mand afskar den sovjetiske styrkes retræte, splittede fjendens styrke i mindre enheder og nedkæmpede dem én for én. De sovjetiske tab var på omkring 23.000 mand, mens finnerne mistede omkring 800. Hertil kom, at finnerne erobede 43 kampvogne, 71 felt- eller antiluftskytskanoner, 29 panserværnskanoner, panservogne, 260 lastbiler, 1.170 heste, håndvåben og ammunition foruden medicin og kommunikationsudstyr. 
Den sovjetiske divisionschef Vinogradov og to af hans øverste officerer overlevede slaget. Da de nåede de sovjetiske linjer fire dage senere, blev de stillet for en krigsret, fundet skyldige og dømt til døden. Henrettelserne fulgte straks. Anklagen lød på, at de have mistet 55 feltkøkkener til fjenden.  
Efter dette slag, den 7. januar, blev Kliment Vorosjilov på grund af de katastrofale fiaskoer erstattet af Semjon Timosjenko som øverstkommanderende for de sovjetiske styrker i krigen.  
Sovjetstyrkerne forstod ikke at udnytte deres talmæssige overlegenhed i begyndelsen af krigen. Finnerne havde opstillet 130.000 mand og 500 kanoner på det Karelske næs, den væsentligste slagmark i krigen. Den Røde Hær angreb kun med 200.000 mand og 900 kanoner. Deres 1.000 tanks blev udnyttet dårligt og havde massive tab. 
Ved krigens begyndelse havde det finske luftvåben 146 fly af alle typer til rådighed. Den primære jager var det åbne britiske Bristol Bulldog IV-biplan, som det havde 15 af siden 1935 og 41 af det mere moderne, lukkede Fokker D.XXI-monoplan. Der var nogle få bombefly i form af 18 Bristol Blenheim. Da de sorte skyer begyndte at samles over Europa i 1939, havde det bestilt 25 åbne Fiat G.50 jagere, hvoraf to var ved at blive samlet i Sverige, da krigen brød ud.
10 Fiat G.50 jagere fra ItalienI luftkamp anvendte finnerne den tyske fire-finger formation (fire fly delt i to grupper af to fly, hvoraf den ene gruppe fløj højt og den anden lavt, hvilket betød, at de fire fly kæmpede uafhængigt, men støttede sidemanden i kamp). Det var den sovjetiske taktik overlegen, hvor tre fly fløj i en trekantsformation. Denne taktiske formation og de finske piloters doktrin om altid at angribe uanset odds bidrog til, at det mislykkedes for de sovjetiske bombefly at tilføje de finske stillinger og byer alvorlig skade.
Vinterkrigen var også en flådekrig, som fortsatte, indtil Østersøen frøs til. Til vands var det en temmelig ensidig affære. Den sovjetiske flåde havde fordelen både af gamle skibe fra før revolutionen og  nye skibe fra 1930'erne. Den finske flåde var ikke meget værd i sammenligning. De kraftigste enheder var et par kanonbåde fra borgerkrigen i 1917-1918. I mellemkrigsårene var der tilgået flåden nogle få nye skibe. I begyndelsen af 1930'erne kom der fem undervandsbåde foruden to velbevæbnede, men langsomme kystforsvarsskibe med 254 mm kanoner som hovedarmering. 
Udover flåden havde Finland sine kystartilleribatterier, som bevogtede vigtige havne og flådebaser langs kysten. De fleste batterier var fra russisk tid, og det var i reglen 152 mm kanoner, men Finland havde moderniseret sine gamle kanoner og installeret et antal nye batterier, hvoraf det største var et 305 mm kanonbatteri, som oprindelig var planlagt at skulle blokere Den Finske Bugt for sovjetiske skibe med hjælp fra batterier fra den estiske side. 
Sovjetiske krigsskibe angreb de finske kystbatterier, så længe vejret tillod det. At sende lette skibe mod selv gamle kystbatterier har gennem historien vist sig meget farligt. Den sovjetiske flåde kunne kun opvise en sænket destroyer og en række beskadigede skibe i krigen.   
Kystartilleriet havde sin største effekt på landkrigen. Batterier nær fronten havde fordel af deres faste placering, der gav dem bedre beskyttelse, nem håndtering af ammunition og meget akkurate skydetabeller. Det er derfor, fastmonterede kanoner ofte er mere effektive end mobile, da de kan afskyde flere granater på kortere tid. De kender også deres egen position i forhold til området muligvis år i forvejen og er som sådan mere nøjagtige. Det viste sig i høj grad at være tilfældet i denne krig. Landbatterier nær kysten hjalp med til at afstive forsvaret af Den karelske Halvø sammen med hærens feltartilleri. 
I marts, da den Røde Hær havde gennembrudt fronten, blev alle reserver sendt i kamp ved Vyborg. De sovjetiske styrker forsøgte at krydse isen på Viipuribugten og komme ind bag byen, men da det finske kystartilleri afskød sine tungeste kanoner, knustes isen under russerne og forhindrede et gennembrud af fronten.   
Hovedparten af de tropper fra den Røde Hær, som kæmpede i Vinterkrigen, stammede fra de sydlige områder af Sovjetunionen. Det var Stalins holdning, at han ikke kunne have tiltro til, at russiske tropper fra området lige i nærheden af Finland ville kæmpe mod finnerne. Disse soldater sydfra havde ingen erfaring med forholdene i den arktiske vinter og havde ingen træning i at overleve i en skov. De kom ikke alene i kamp med finnerne, som var eksperter i vinterkrigsførelse og kendte landet, men også med vinteren som i 1939-40 var en af de tre værste i Finland i det 20. århundrede. 
Til overraskelse for såvel de russiske ledere som de finske konservative viste det sig, at de finske socialister ikke støttede den sovjetiske invasion, men kæmpede sammen med deres landsmænd mod den fælles fjende. Mange finske kommunister var flyttet til Sovjetunionen i 1930'erne for at "opbygge socialismen" blot for at blive ofre i Stalins store udrensninger, hvilket førte til udbredt desillusion og endda had mod det sovjetiske regime blandt socialister i Finland. 
En anden faktor var fremskridtene i det finske samfund og de love, som efter borgerkrigen hjalp til med at mindske forskellene i samfundet. Det helede mange af sårene efter den finske borgerkrig i 1918 og fra Finlands sprogstrid, og sammenholdet mellem de forskellige grupper i samfundet omtales stadig som "Ånden fra Vinterkrigen". Molotov-Ribbentrop-pagten mellem Sovjetunionen og Tyskland havde rystet verdensanskuelserne i såvel borgerskabet som arbejderklassen i Finland. Mange finner havde troet, at Tyskland ville ende med at intervenere, ligesom det tyske kejserrige havde gjort i 1918. På samme måde regnede de almindelig arbejdere med, at Sovjetunionen var en garanti for fred og pres på Tyskland. Efter underskrivelsen af pagten var Tyskland allieret med Sovjetunionen mod Finland. Arbejderne havde set Sovjetunionen invadere Polen i stedet for at kæmpe mod nationalsocialisterne. Ved krigsudbruddet var der meget lidt tillid til fremmede magter – uanset hvilken ideologi de bekendte sig til - og om de var med i Folkeforbundet eller ej. Alligevel var der enkelte finner, som ikke fik lov til at kæmpe i den finske hær på grund af deres politiske baggrund.
Verdensopinionen støttede i det store og hele den finske sag. Verdenskrigen var ikke begyndt for alvor og blev i offentligheden omtalt som Spøgelseskrigen på det tidspunkt. Vinterkrigen var de eneste rigtige kamphandlinger udover den tyske og sovjetiske invasion af Polen og havde derfor hele verdens opmærksomhed. Den sovjetiske aggression blev generelt anset for ubegrundet. Forskellige udenlandske organisationer sendte materiel hjælp, såsom medicin. Finske immigranter i USA og Canada vendte hjem, og mange frivillige rejste til Finland for at tilslutte sig de finske styrker. 8.700 svenskere, 1.010 danskere (heriblandt Christian Frederik von Schalburg, 895 nordmænd, 372 estere, 346 udlandsfinner, 366 ungarere foruden 210 frivillige fra andre lande nåede til Finland, inden krigen var ovre. Udenrigskorrespondenter i Helsinki skrev, overdrevne, rapporter om finsk opfindsomhed og succes i kamp. 
To danske marineflyvere 'deserterede' på nytårsorloven 1939-40 og fløj Gloster Gladiator for det finske luftvåbens LeLv26. Knut Kalmberg (en nedskydning) blev dræbt og Jörn Ulrich (tre nedskydninger) blev kvæstet.Pave Pius 12. fordømte det sovjetiske angreb den 26. december 1939 i en tale i Vatikanet og donerede senere en signeret og forseglet bøn på vegne af Finland.
Under Vinterkrigen og den efterfølgende Fortsættelseskrig i perioden 1939-44, blev omkring 75.000 finske børn evakueret til de skandinaviske lande, først og fremmest Sverige, men til dels også Danmark. Der kom ca. 4000 af de såkaldte finnebørn til Danmark, der blev fordelt hos plejefamilier over hele landet. Størstedelen vendte tilbage til Finland efter en kortere periode, men mange valgte at blive i Danmark til krigen var overstået. Lidt over 10% af finnebørnene blev i Danmark for bestandigt. I 1992 dannedes Foreningen af finnebørn i Danmark.
Udover de 895 nordmænd, som meldte sig frivilligt til at kæmpe for Finland, blandt hvilke man fandt senere helte fra den norske modstandskamp, såsom Max Manus og Leif Larsen, fandt der adskillige landsomfattende indsamlingskampagner af forsyninger og penge til hjælp for finnerne sted. 
Dette omfattede en speciel finsk dag på Holmenkollen i Oslo, hvor der samledes penge ind til den finske sag. I alt 50.000 par sko, 100.000 rygsække pakket med forsyninger og 16.000 tæpper blev afsendt. Indsamling af rifler (fortrinsvis Krag-Jørgensen modeller) og hjemmestrikkede skydehandsker fandt også sted. Den norske forfatter og nobelprismodtager Sigrid Undset, forærede sin guldmedalje til Finland den 25. januar 1940.Den norske regering gav hemmeligt finnerne 12 tyskfremstillede 75 mm kanoner (som fik betegnelsen 75 K 01 i finsk tjeneste) i februar 1940. Norge tillod også overførsel af fly til Finland via Sola Flyvestation ved Stavanger. Norske frivillige deltog i samlingen af nogle af flyene på Saab fabrikken i Trollhättan.I Finnmarken modtog man over 1.000 finske flygtninge fra Petsamo i februar 1940. Da den Røde Hær rykkede frem gennem dette tyndt forsvarede område, søgte finske civile tilflugt på den norske side af Paatsjoki elven. Finske soldater fra den uafhængige Laplands-gruppe, som trak sig tilbage over grænsen ind i Finmarken, blev transporteret sydpå og interneret i Hegra Fæstning i Nord-Trøndelag. De internerede blev løsladt og returneret til Finland ved årsskiftet 1939-1940.
Sverige, som havde erklæret sig ikke-krigsførende frem for neutral som i krigen mellem Tyskland og Vestmagterne, bidrog med militære forsyninger, penge, kreditter, humanitær hjælp og 8.700 frivillige, der var klar til at kæmpe for Finland. Måske af størst betydning var den frivillige svenske luftstyrke, som kom i aktion den 7. januar med 12 Gloster Gladiator jagere, 5 Hawker Hart bombefly foruden 8 andre fly, hvilket svarede til en tredjedel af det svenske luftvåbens jagerstyrke på daværende tidspunkt. Frivillige piloter og mekanikere kom i alle grader. Den berømte flyver grev Carl Gustaf von Rosen, nevø af Carin Göring, Hermann Göring's første kone, meldte sig frivilligt uafhængigt. Der var også en frivillig arbejdsstyrke, omkring 900 arbejdere og ingeniører. I marts blev styrken forstærket med 5 Junkers Ju 86 bombefly. Den  11. marts var de i den svenske by Boden med alle forberedelser afsluttet, men krigens slutning den 13. forhindrede, at de kom i indsats.  
Det svenske korps af frivillige med 8.402 mand i Finland – de eneste almindelige frivillige som havde afsluttet træningen inden krigen sluttede, begyndte at afløse 5 finske bataljoner ved Märkäjärvi vest for Salla i midten af februar. Sammen med 3 resterende finske bataljoner stod korpset overfor 2 sovjetiske divisioner og var i gang med at forberede et angreb til midten af marts, men blev stoppet af fredsaftalen. 33 mand døde i kamp, blandt dem chefen for den første afløsende enhed, oberstløjtnant Magnus Dyrssen. 
De svenske frivillige forbliver en kilde til uenighed mellem svenske og finner. Den indenlandske debat i Finland havde i årene før krigen givet de almindelige finner håb om betydelig mere støtte fra Sverige, såsom en stor styrke regulære tropper, som kunne have haft en betydelig effekt på krigens udfald – eller måske ligefrem afskrækket Sovjetunionen fra at angribe.
Konflikten mellem disse læses bedst i "Blod og Sne", den svenske frivillige Peter Nissers erindringer fra kampene.
Hjælpen fra de frivillige, især de skandinaviske, blev vel modtaget af finnerne. Det ses bl.a. af, at under invasionen af Norge i april 1940 dannede en gruppe finske frivillige en ambulanceenhed og hjalp forsvarerne, indtil de blev tvunget tilbage af den tyske hærs fremrykning. En gruppe svenske og finske frivillige kæmpede også sammen med norske soldater mod tyskerne nær Os den 2. maj.
I løbet af den første måned begyndte den sovjetiske ledelse at overveje at opgive operationen, og der blev sendt følere til Finlands regering via den svenske regering, først den 29. januar. Indtil da havde Finland kæmpet for sin overlevelse som selvstændig og demokratisk nation. Da troværdige rygter om dette nåede regeringerne i Paris og London, blev tilskyndelsen til militær støtte drastisk ændret. 
I februar 1940 tilbød de Vestallierede at hjælpe. Den allierede plan, som var blevet godkendt den 5. februar af den allierede overkommando, bestod af 100.000 britiske og 35.000 franske tropper, som skulle sættes i land i den norske havneby Narvik og støtte Finland via Sverige samtidig med, at de sikrede forsyningsvejene. Planen var aftalt at skulle sættes i værk den 20. marts under forudsætning af, at finnerne bad om hjælp. Den 2. marts blev der officielt bedt om transitrettigheder fra den norske og svenske regering. Det var håbet, at dette ville få de to neutrale skandinaviske lande over på allieret side  for at styrke deres position overfor Tyskland – selv om Adolf Hitler i december havde erklæret over for den svenske regering, at vestallierede tropper på svensk jord straks ville afstedkomme en tysk invasion, hvilket i praksis betød, at Tyskland ville tage den befolkede sydlige del af Skandinavien, mens Frankrig og Storbritannien ville komme til at kæmpe langt mod nord. 
Kun en lille del af de vestallieredes tropper var tiltænkt Finland. Forslag om at gå direkte ind i Finland via den isfrie havn i Petsamo var blevet afvist. Der var mistanke om, at formålet med operationen var at besætte den norske havn i Narvik og de store bjergrige områder ved de svenske malmlejer, som var af kritisk betydning for Tysklands stålproduktion. Hvis fransk-britiske styrker gik ind og stoppede eksporten til Tyskland, kunne området blive en betydelig slagmark mellem de allierede og tyskerne. Som konsekvens af dette afslog Norge og Sverige transitrettigheder til de allierede. Trods det at de allierede lod, som om de var i færd med at forsvare Finland mod Sovjetunionen, blev det efter 2. verdenskrig kendt, at lederen af det allierede ekspeditionskorps havde ordre til ikke at gå i kamp mod sovjetiske tropper, når hans tropper nåede Finland. 
Det var oprindelig håbet med den fransk-britiske plan at sikre hele området nord for en linje gennem Stockholm og Göteborg eller Stockholm og Oslo, dvs. det britiske koncept med en linje, der fulgte de store svenske søer Mälaren, Hjälmarenog Vänern, hvilket ville bidrage med en god naturlig forsvarslinje 1.700-1.900 km syd for Narvik. Den forventede grænse involverede ikke blot Sveriges to største byer, men betød også at hovedparten af svenskerne enten ville komme under nazistisk kontrol eller i en krigszone. Senere blev ambitionerne reduceret til kun at omfatte den nordlige halvdel af Sverige og den ret smalle tilstødende del af Norge. 
Den svenske regering under statsminister Per Albin Hansson afslog at tillade transit af bevæbnede tropper gennem svensk territorium. Selv om Sverige ikke havde erklæret sig neutralt i Vinterkrigen var det neutralt i krigen mellem Frankrig, Storbritannien og Tyskland. At tillade transit for et fransk-britisk korps blev på det tidspunkt betragtet som for stor en afvigelse fra international lov om neutralitet. 
Den svenske regering valgte også at afvise gentagne appeller fra finnerne om, at regulære svenske tropper skulle indsættes i Finland, og det endte med, at svenskerne også gjorde det klart, at deres nuværende støtte med våben og ammunition ikke kunne fortsætte ret meget længere. Diplomatisk blev Finland presset mellem allierede håb om en langvarig krig og svensk og norsk frygt for, at de allierede og tyskerne snart kunne komme til at kæmpe mod hinanden på svensk og norsk grund. Hertil kom, at Norge og Sverige frygtede en strøm af finske flygtninge, hvis Finland led nederlag til Sovjet. Yderligere kom, at Hermann Göring gennem sine private forbindelser i Sverige gav klare råd om fred og koncessioner – Göring antydede, at koncessioner "kunne altid senere blive rettet". 
Mens Tyskland og Sverige pressede Finland til at acceptere en fred på dårlige betingelser, havde Frankrig og Storbritannien det modsatte mål. Forskellige planer og tal blev præsenteret for finnerne. I starten lovede Frankrig og Storbritannien at sende 20.000 mand, som skulle ankomme i slutningen af februar, om end under den implicitte betingelse, at de undervejs fik lejlighed til at besætte det nordlige Skandinavien. 
I slutningen af februar var Finlands øverstkommanderende marskal Mannerheim pessimist med hensyn til den militære situation. Derfor besluttede regeringen den 29. februar at indlede fredsforhandlinger. Samme dag indledte de sovjetiske styrker et angreb på Viipuri.
Da Frankrig og Storbritannien forstod, at Finland overvejede en fredsaftale, gav de et nyt tilbud om hjælp. De ville sende 50.000 mand, hvis Finland bad om hjælp inden den 12. marts. Kun 6.000 af disse ville rent faktisk være blevet sendt til Finland. Resten var tænkt at skulle sikre havne, veje og jernmalmsfelterne på vejen. 
Trods de beskedne styrker, som ville have nået Finland, nåede efterretninger om planerne til Sovjetunionen og var stærkt medvirkende til beslutningen om at underskrive våbenhvilen som endte krigen. Det hævdes, at uden truslen om allieret intervention var der intet, som i den sidste ende ville have forhindret Sovjetunionen i at udnytte sine store troppereserver og erobre hele Finland.
Ved vinterens slutning blev det klart at de russiske styrker var ved at være udmattede, og de tyske repræsentanter foreslog, at Finland skulle forhandle med Sovjetunionen. De sovjetiske tab havde været store, og situationen var en kilde til politisk forlegenhed for det sovjetiske regime. Med forårets tøvejr på vej risikerede de russiske styrker at blive hængende i skovene, og et udkast til fredsbetingelser blev præsenteret for Finland den 12. februar. Både tyskerne og svenskerne var ivrige efter at se en ende på Vinterkrigen, de sidste frygtede, at deres naboland ville kollapse. Da den finske regering tøvede på grund af de skrappe sovjetiske betingelser, udsendte den svenske konge Gustav 5. en offentlig udtalelse, hvor han bekræftede at have afvist finske anmodninger om støtte fra svenske tropper. 
I slutningen af februar havde finnerne opbrugt deres ammunitionslagre. Det var samtidig endelig lykkedes for Sovjetunionen at gennembryde Mannerheimlinjen. Den 29. februar accepterede den finske regering at begynde forhandlinger. Den 5. marts var den sovjetiske hær nået 10-15 km forbi Mannerheimlinjen og var trængt ind i forstæderne til Viipuri. Finnerne foreslog en våbenhvile samme dag, men Sovjet ønskede at fastholde presset og afviste tilbuddet den næste dag. Rent faktisk fortsatte kampene indtil den 13. marts, en halv dag efter at fredsaftalen var blevet underskrevet, ifølge betingelserne i protokollen. 
Efter krigen gav den finske hærs situation på den karelske halvø ved krigens slutning anledning til megen debat. Ordrerne var allerede givet om at forberede en tilbagetrækning til den næste forsvarslinje i Taipale sektoren. Estimater over, hvor længe fjenden kunne være blevet opholdt ved disse retræter og stå fast-operationer, varierede fra nogle få dage  til et par måneder, de fleste lå på nogle få uger.Der har været tanker om, at Stalin praktisk taget havde udryddet sit efterretningsapparat under udrensningerne og således skadet effektiviten af spioner i Finland og andre lande, samtidig med at de var gået over til at skrive den type rapporter, som de regnede med at Stalin ønskede at læse. Han var således ikke klar over den reelle situation i Finland og blandt de Vestallierede.Sovjetiske efterretningskilder informerede deres ledere om de allierede planer om at intervenere i krigen, men ikke om detaljerne eller at de allierede ikke var parate. Derfor følte den sovjetiske ledelse sig tvunget til at søge en for hurtig afslutning på krigen, inden de allierede intervenerede og erklærede krig mod Sovjetunionen. 
I løbet af de fire måneders krig led den sovjetiske hær enorme tab. En general i den Røde Hær bemærkede, at "Vi har vundet tilstrækkeligt land til at begrave vore døde". Vurderinger af tabene varierer meget fra 48.000 dræbte, døde af sår og savnede i kamp, som citeret fra sovjetiske officerer lige efter krigen, til 391.000 ifølge nyere forskning.
  Ifølge Nikita Khrusjtjov blev 1,5 mio. mænd sendt til Finland og 1 mio. blev dræbt, mens 1.000 fly, 2.300 tanks og pansrede køretøjer foruden enorme mængder af andet krigsmateriel gik tabt. Det mest troværdige estimat sætter antallet til 270.000. De finske tab var begrænset til omkring 22.830 mand.
Fredstraktaten i Moskva af 12. marts 1940 tvang Finland til at afgive den finske del af Karelen. Landområdet omfattede bl.a. byen Viipuri (landets næststørste), store dele af Finlands industriområde, hvoraf en betydelig del stadig var under den finske hærs kontrol: over 10% af landområdet før krigen. 422.000 kareler, 12% af Finland's befolkning, mistede deres hjem. Tropper og civile blev hurtigt evakueret, kun nogle få snese civile valgte at blive under sovjetisk styre. 
Finland måtte også afgive en del af Salla området, Kalastajansaarento halvøen i Barentshavet foruden fire øer i Den Finske Bugt. Hangö halvøen blev udlejet til Sovjetunionen som militærbase i 30 år. Selv om sovjetiske tropper havde erobret Petsamo under krigen, blev den givet tilbage til Finland ifølge traktaten.  
Som helhed var fredsbetingelserne hårde for Finland. Sovjetunionen fik byen Viipuri udover deres krav fra før krigen. Sympati fra Folkeforbundet, de vestallierede og især Sverige viste sig ikke at være til megen hjælp. 
Lidt over et år senere blev fjendtlighederne genoptaget i Fortsættelseskrigen, og et nyt kapitel i Finlands historie begyndte. 
Efter krigen etablerede karelske byråd, sogne og provinsråd organisationen Karjalan Liitto med henblik på at forsvare de karelske flygtninges rettigheder og interesser og for at finde en løsning, så Karelen kunne blive leveret tilbage. Under den kolde krig forsøgte præsident Urho Kekkonen flere gange at få områderne tilbage gennem forhandlinger med de russiske ledere, men uden held. Nogle mindre grupper i Finland har aktivt krævet fredelig tilbagelevering af de afgivne territorier. Den mest aktive gruppe på dette felt er ProKarelia. I de seneste opinionsundersøgelser støttes deres krav af mellem 26– 38% af befolkningen i Finland. Selv om en fredelig tilbagelevering af Karelen altid har været på dens dagsorden har Karjalan Liitto i hovedsagen holdt sig fra at fremføre disse krav.
I 1989 blev den finske film Talvisota udsendt.  Den fortæller historien om en finsk deling af reservister fra Kauhava. Delingen tilhører det 23. infanteriregiment, som næsten udelukkende består af mænd fra det sydvestlige Finland. 
Dokumentarfilmen fra 2006: Ild og is, Vinterkrigen mellem Finland og Rusland viser, hvordan Vinterkrigen påvirkede 2. verdenskrig, og hvordan Finland mobiliserede mod verdens største militærmagt.
"Finland anfallet av Sovjetryssland" (Svenska Dagbladets Årsbok, Sjuttonde årgången (händelserna 1939); s. 292-299)
"Kriget i Finland 1940" (Svenska Dagbladets Årsbok, Adertonde årgången (händelserna 1940); s. 323-330)
Jan Ahtola Nielsen: "Danmark og det finsk-russiske spørgsmål i efteråret 1939" (Historie/Jyske Samlinger, Bind 2000, 2000; s. 24-44)
USSR expulsion from League of Nations from the League of Nations' Official Journal
The Front Museum on the Hanko Peninsula, documenting the lease of Hanko to the USSR
Finnish wartime photos and history website Stories by veterans, historians, and wartime pictures.
Halford Mackinder's Necessary War An essay describing the Winter War in a larger strategic context of World War II

Et vitamin er en organisk forbindelse og et livsnødvendigt næringsstof, som en organisme kræver i begrænsede mængder. En organisk kemisk forbindelse (eller et relateret sæt af forbindelser) kaldes et vitamin, når en organisme ikke på egen hånd kan syntetisere forbindelsen i de nødvendige mængder, og det derfor bliver nødt til at blive opnået gennem kosten; derfor afhænger definitionen af et "vitamin" af omstændighederne og den pågældende organisme. For eksempel er ascorbinsyre (en variant af vitamin C) et vitamin for mennesker, men ikke for de fleste andre animalske organismer. Mange vitaminer findes som kosttilskud, og mens kosttilskud er vigtige for behandlingen af bestemte helbredsproblemer, findes der ikke beviser på næringsmæssige fordele, når de bruges af sunde og raske mennesker.Den gældende konvention på området er, at begrebet vitamin hverken inkluderer andre essentielle næringsstoffer, såsom mineraler, fedtsyrer eller aminosyrer (som behøves i større mængder end vitaminer), eller det store antal andre næringsstoffer, der er sunde for kroppen, men som kun sjældnere kræves for at vedligeholde organismens helbred. I øjeblikket anerkendes 13 vitaminer universelt. Vitaminer klassificeres ved deres biologiske og kemiske aktivitet, ikke deres struktur. Derfor henviser hvert "vitamin" til et antal vitamer-forbindelser, der alle viser den biologiske aktivitet associeret med et bestemt vitamin. Sådan et sæt af kemiske stoffer er grupperet under en alfabetiseret "generisk deskriptor"-titel, såsom "vitamin A", som inkluderer forbindelserne retinal, retinol og fire kendte karotenoider. Vitamere kan pr. definition omdannes til den aktive form af vitaminet i kroppen, og kan somme tider også omdannes til hinanden.
Vitaminer har forskellige biokemiske funktioner. Nogle, såsom vitamin D, har hormonlignende funktioner som regulatorer af mineralmetabolisme, eller regulatorer af celle- og vævsvækst og -differentiering (såsom nogle former for vitamin A). Andre fungerer som antioxidanter (såsom vitamin E og nogle gange vitamin C). Det største antal vitaminer, de komplekse B-vitaminer, fungerer som enzym-cofaktorer (coenzymer) eller prækursore for disse; coenzymer hjælper enzymer i disses arbejde som katalysatorer i metabolisme. I denne rolle kan vitaminer bindes stramt til enzymer som en del af prostetiske grupper: For eksempel er biotin en del af enzymer involveret i dannelsen af fedtsyrer. De kan også være mindre stramt bundet til enzymkatalysatorer som coenzymer, adskillelige molekyler, hvis funktion er at transportere  kemiske grupper eller elektroner mellem molekyler. For eksempel kan folsyre transportere methyl, aldehyd og methylen-grupper i cellen. Selvom disse roller i at assistere enzymsubstratreaktioner er vitaminernes bedst-kendte funktion, er de andre vitaminfunktioner lige så vigtige.Frem til midten af 1930'erne, da de første kommercielle B-vitaminer af gærekstrakt og semi-syntetiserede vitamin C-kosttilskudspiller blev solgt, blev vitaminer udelukkende opnået gennem kostindtag, og forandringer i kost (som, for eksempel, kunne ske i en bestemt årstid) ændrede ofte voldsomt hvilke typer og mængder af vitaminer man indtog. Vitaminer er dog blevet produceret som råt kemikalie og gjort meget tilgængeligt som billige semisyntetiserede og syntetiserede multivitamin-tilskud siden midten af det 20. århundrede. Studier i strukturel aktivitet, funktion og deres rolle i at vedligeholde helbredet kaldes vitaminologi.Ordet vitamin er en sammensætning og sammentrækning af vita (liv), og amin. Det blev første gang formuleret af Casimir Funk i 1912.
Tilstedeværelsen af vitaminer kan være påkrævet for at optage andre stoffer fra maden. Fx optages mineralet kalk bedst ved tilstedeværelsen af D-vitamin
Hvert vitamin bruges typisk i flere reaktioner, og derfor har de fleste flere funktioner.
Vitaminer er essentielle for en multicellet organismes normale vækst og udvikling. Et foster begynder fra det øjeblik, det undfanges, at udvikles ud fra sine forældres genetiske model ved hjælp af de næringsstoffer, det absorberer. Det kræver, at bestemte vitaminer og mineraler er til stede på bestemte tidspunkter. Disse næringsstoffer faciliterer de kemiske reaktioner, som blandt andet producerer hud, knogler og muskler. Hvis der er en alvorlig mangel på et eller flere af disse næringsstoffer, kan et barn udvikle en mangelsygdom. Selv mindre mangler kan forårsage permanent skade.For størstedelens vedkommende opnås vitaminer gennem føden, men nogle få opnås på andre måder. For eksempel producerer mikroorganismer i tarmene  — normalt kaldet "tarmflora"  — vitamin K og biotin, mens en type vitamin D syntetiseres i huden ved hjælp af den naturlige ultraviolette bølgelængde fra sollys. Mennesker kan producere nogle vitaminer fra prækursorer, som de indtager - eksempler på dette inkluderer vitamin A, produceret fra betakaroten, og niacin fra aminosyren tryptophan.Når vækst og udvikling er fuldendt, forbliver vitaminer essentielle næringsstoffer for en sund vedligeholdelse af cellerne, vævet og organiserne i en multicellet organisme; de lader også en multicellet livsform benytte den kemiske energi fra føden, den indtager, mere effektivt og hjælper med at bearbejde proteiner, kulhydrater og fedt, der kræves for respiration.
Hos individer, der ellers lever sundt, er der ikke meget bevis for, at tilskud har nogen gavnlig effekt, hvad angår kræft eller hjertekarsygdomme. Tilskud af vitamin A og E kan sågar øge dødeligheden hos sunde individer, omend de to store studier, som understøttede denne konklusion, inkluderede rygere for hvem det allerede var kendt at betakaroten-tilskud kan være skadelige. Andre studier peger hen mod, at vitamin E-forgiftning er begrænset til overdosis af en bestemt type.Den Europæiske Union og andre europæiske lande har regelsæt, som definerer begrænsningerne af vitamin- (og mineral-) indtag, der kan bruges sikkert som kosttilskud. De fleste vitaminer, der sælges som kosttilskud, må ikke overstige en maksimal daglig dosis. Vitaminprodukter over disse foreskrevne grænser betragtes ikke som kosttilskud og skal registreres som enten receptpligtig medicin eller håndkøbslægemiddel pga. deres potentielle bivirkninger. Som følge heraf betragtes de fleste tilskud af de fedtopløselige vitaminer (såsom vitamin A, D, E og K) med mængder over det daglige indtag som medicin. Den daglige dosis for et vitamintilskud må for eksempel ikke overstige 300 % af det anbefalede daglige indtag, og for vitamin A er denne begrænsning endnu lavere (200 %). Denne type regulationer finder sted i de fleste europæiske lande.Kosttilskud indeholder ofte vitaminer men kan også indeholde andre ingredienser, såsom mineraler og urter. Videnskabelige undersøgelser bakker op om, at der er helbredsmæssige fordele ved kosttilskud til personer med bestemte helbredsmæssige problemer. I nogle tilfælde kan vitamintilskud have uønskede effekter, særligt hvis de tages før kirurgiske indgreb, sammen med andre kosttilskud eller medicin, eller hvis personen, der tager dem, har bestemte sundhedsmæssige tilstande. De kan også indeholde vitaminniveauer, der er mange gange større, og i andre former, end man kan indtage gennem kost.
Mennesker skal indtage vitaminer periodisk, men efter forskellige tidsplaner, for at undgå vitaminmangel. Menneskekroppens depoter for de forskellige vitaminer varierer bredt; vitamin A, D og B12 opbevares i betragtelige mængder i menneskes legeme, hovedsageligt i leveren, og et voksent menneskes kost kan mangle A- og D-vitamin i mange måneder, og i B12's tilfælde i flere år, før det udvikler mangeltilstand. Herimod opbevares vitamin B3 (niacin og niacinamid) ikke i menneskekroppen i særligt store mængder, så depoter kan ofte kun vare nogle uger. For vitamin C har de første symptomer på skørbug i eksperimentelle studier med total vitamin C-deprivation varieret voldsomt, fra en måned til mere end seks måneder, afhængig af den tidligere kostmæssige historie, som afgjorde kroppens depoter.Vitaminmangel klassificeres som enten primær eller sekundær. En primær mangel sker, når en organisme ikke får nok af vitaminet i sin kost. En sekundær mangel kan skyldes en dybereliggende tilstand, som forhindrer eller begrænser optagelsen eller brugen af vitaminet pga. en "livsstilsfaktor" såsom rygning, overdrevent alkoholforbrug eller brug af medicin, som forstyrrer optagelse eller brug af vitaminet. Folk, som indtager en varieret kost, udvikler kun meget sjældent en alvorlig primær vitaminmangel. I modsætning hertil kan restriktive kostplaner have potentiale til at skabe forlænget vitaminmangel, der kan føre til alvorlige sygdomme.
Velkendte menneskelige vitaminmangler inkluderer tiamin (beriberi), niacin (pellagra), vitamin C (skørbug) og vitamin D (engelsk syge). I meget af den udviklede verden er sådanne mangelsygdomme sjældne; dette skyldes (1) et tilstrækkeligt forråd af mad og (2) tilsættelsen af vitaminer og mineraler til udbredte fødevarer, hvilket ofte kaldes berigelse. Udover disse klassiske mangelsygdomme har der også været tegn på forbindelse mellem vitaminmangel og en række andre lidelser.
I store doser har nogle vitaminer dokumenterede bivirkninger, som normalt bliver alvorligere, jo højere dosen er. Risikoen for at indtage for meget af et vitamin fra kosten er meget lille, men overdosis (vitaminforgiftning) fra vitamintilskud er set. Ved høje nok doser giver nogle vitaminer bivirkninger såsom kvalme, diarré og opkast. Når der fremkommer bivirkninger, kan man sædvanligvis komme problemet til livs ved at reducere dosis. Vitamindoserne er forskellige, da individuelle toleranceniveauer kan variere meget og lader til at være relaterede til alder og almen helbredstilstand.
Vitaminer klassificeres enten som vandopløselige eller fedtopløselige. Der findes 13 vitaminer i mennesker: 4 fedtopløselige (A, D, E og K) og 9 vandopløselige (8 B vitaminer og vitamin C). Vandopløselige vitaminer opløses let i vand, og udskilles generelt let fra kroppen, i en grad så niveau i urinen er en stærk indikator af vitaminindtagelse. Da de ikke lagres særlig nemt i kroppen, er det vigtigt at have et konstant indtag af disse. Mange typer af vandopløselige vitaminer syntetiseres af bakterier. Fedtopløselige vitaminer absorberes gennem mavetarmkanalen ved hjælp af lipider (fedt). De har en større risiko for at føre til hypervitaminose end de vandopløselige vitaminer, da de har en større tendens til at blive lagret i kroppen. Fedtopløselig vitaminregulering af særlig betydning i cystisk fibrose.
Værdien i at spise bestemte fødevarer for at vedligeholde et godt helbred blev anerkendt længe før vitaminerne blev identificeret. Man vidste allerede i det gamle Egypten, at ved at spise lever kunne man hjælpe til at kurere natteblindhed, en sygdom som det nu vides skyldes mangel på vitamin A. Fremmelsen af havsejlads under Renæssancen resulterede i lange perioder uden adgang til frugter og grøntsager, og gjorde vitaminmangelsygdomme udbredte blandt skibes besætninger.I 1747 opdagede den skotske kirurg James Lind at citrusfrugter hjalp til at forhindre skørbug, en særligt dødelig sygdom, hvor kollagen ikke dannes ordentligt, hvilket fører til dårlig sårheling, blødende tandkød, stærk smerte og død. I 1753 udgav Lind sin Treatise on the Scurvy, som anbefalede at bruge citroner og limefrugter til at undgå skørbug. Anbefalingen blev fulgt af den britiske Royal Navy, hvilket førte til udtrykket "limey" om sømænd fra organisationen. Linds opdagelse blev dog ikke bredt accepteret af individer i Royal Navy's Arktis-ekspeditioner i det 19. århundrede, hvor mange mente, at skørbug kunne undgås ved god hygiejne, regelmæssig motion og ved at holde mandskabets gejst høj, snarere end ved en kost bestående af frisk frugt. Som følge heraf fortsatte de arktiske ekspeditioner med at være plaget af skørbug og andre mangelsygdomme. I starten af det 20. århundrede, da Robert Falcon Scott foretog sine to ekspeditioner til Antarktis, var den fremherskende medicinske teori, at skørbug skyldtes "fordærvet" dåsemad.I løbet af slutningen af det 18. og starten af det 19. århundrede lod brugen af deprivationsstudier videnskabsfolk isolere og identificere en række vitaminer. Lipider fra fiskeolie blev brugt til at kurere engelsk syge (rakitis) hos rotter, og det fedtopløselige næringsstof blev oprindeligt kaldt "antirakitis A". På den måde blev den første "vitamin"-bioaktivitet, der nogensinde blev isoleret, og kurerede rakitis, oprindeligt kaldt "vitamin A"; i dag kaldes denne forbindelses bioaktivitet dog vitamin D.I 1881 studerede den russiske kirurg Nikolai Lunin skørbugs effekter, mens han var ved Tartu Universitet i det der i dag er Estland. Han fodrede mus med en kunstig mikstur af alle de separate bestanddele, der på daværende tidspunkt var identificeret i mælk, navnlig proteinerne, fedttyperne, kulhydraterne og saltene. De mus, der kun fik de individuelle bestanddele døde, mens de mus der fik mælk udviklede sig normalt. Han konkluderede at "en naturlig føde såsom mælk derfor skal, udover disse kendte centrale bestanddele, indeholde små mængder af ukendte substanser som er essentielle for liv." Hans konklusioner blev dog afvist af hans rådgiver, Gustav von Bunge, selv efter andre studenter reproducerede hans resultater. Et lignende resultat af Cornelius Pekelharing blev beskrevet i en hollandsk medicinsk journal i 1905, men blev ikke publiceret særlig vidt.
I Østasien, hvor polerede hvide ris var normal kost for middelklassen, var beriberi fra mangel på vitamin B1 endemisk. I 1884 observerede Takaki Kanehiro, en britisk-trænet læge fra den kejserlige japanske flåde, at beriberi var endemisk blandt lavtrangerende mandskab, som ofte ikke spiste andet end ris, men ikke blandt officerer som indtog en vestligt-inspireret kost. Med støtte fra den japanske flåde eksperimenterede han med besætningen på to krigsskibe; en besætning fik udelukkende hvide ris at spise, mens den anden fik kød, fisk, byg, ris og bønner. Den gruppe, som kun spiste hvide ris havde 161 besætningsmedlemmer med beriberi og 25 dødsfald, mens den anden gruppe kun havde 14 tilfælde af beriberi og ingen dødsfald. Dette overbeviste Takaki og den japanske flåde om, at årsagen til beriberi skulle findes i kosten, men konkluderede fejlagtigt, at passende mængder protein ville forhindre det. At sygdomme kunne opstå fra kostmæssige mangler blev yderligere undersøgt af Christiaan Eijkman, som i 1897 opdagede, at man kunne forhindre beriberi i kyllinger ved at fodre dem med upolerede ris i stedet for den polerede variant. Det følgende år postulerede Frederick Hopkins, at nogle madvarer indeholdt ekstra faktorer — udover proteiner, kulhydrater, fedt, etc. — som er nødvendige for menneskekroppens funktion. Hopkins og Eijkman blev tildelt Nobelprisen i fysiologi eller medicin i 1929 for deres opdagelser.I 1910 blev det første vitaminkompleks isoleret af den japanske videnskabsmand Umetaro Suzuki, som havde held med at udtrække et vandopløseligt kompleks af mikronæringsstoffer fra risklid og navngav det aberisk syre (senere Orizanin). Han offentliggjorde denne opdagelse i en japansk videnskabelig journal. Da artiklen blev oversat til tysk glemte man i oversættelsen at gøre opmærksom på, at det var et nyligt opdaget næringsstof, hvilket blev påstået i den oprindelige japanske artikel, og opdagelsen gik derfor relativt ubemærket hen. I 1912 isolerede den polskfødte biokemiker Casimir Funk i London det samme kompleks af mikronæringsstoffer og fremsatte forslag om, at man navngav komplekset "vitamin". Det blev senere kendt som vitamin B3 (niacin), selvom han selv beskrev det som  "anti-beri-beri-faktor" (som i dag ville blive kaldt tiamin eller vitamin B1). Funk fremsatte en hypotese om, at andre sygdomme, såsom engelsk syge, pellagra, cøliaki og skørbug også ville kunne kureres med vitaminer. Max Nierenstein foreslog angiveligt navnet "vitamin" (fra "vital amin").). Navnet blev snart efter synonym med Hopkins' ekstra faktorer, og da det endelig blev påvist, at ikke alle vitaminer er aminer, sad navnet allerede fast.
I 1930 afdækkede Paul Karrer betakarotens korrekte struktur, og identificerede andre karotenoider. Karrer og Norman Haworth bekræftede Albert Szent-Györgyi's opdagelse af askorbinsyre og kom med anseelige bidrag til flaviners kemi, hvilket førte til identificeringen af laktoflavin. De modtog begge Nobelprisen i kemi i 1937 for deres undersøgelser af karotenoider, flaviner og vitamin A og B2.I 1931 havde Albert Szent-Györgyi og hans kollega Joseph Svirbely mistanke om, at "hexuronisk syre" faktisk var vitamin C, og gav en prøve til Charles Glen King, som beviste dets anti-skørbug-effekt. I 1937 blev Szent-Györgyi tildelt Nobelprisen i fysiologi eller medicin for sin opdagelse. I 1943 blev Edward Adelbert Doisy og Henrik Dam tildelt Nobelprisen i fysiologi eller medicin for deres opdagelse af vitamin K og dets kemiske struktur. I 1967 blev George Wald tildelt nobelprisen (sammen med Ragnar Granit og Haldan Keffer Hartline) for opdagelsen af at vitamin A kan deltage direkte i en fysiologisk proces.
Grunden til at vitaminsættet springer direkte fra E til K er, at vitaminerne der svarede til bogstaverne F–J enten blev omklassificeret med tiden, droppet som falske, eller omdøbt på grund af deres forhold til vitamin B, som blev et kompleks af vitaminer.
De tysktalende forskere som isolerede og beskrev (og navngav) vitamin K valgte navnet fordi vitaminet er tæt involveret i koagulationen af blod efter at man pådrager sig sår (det tyske ord er, som det danske, Koagulation). På daværende tidspunkt var de fleste (men ikke alle) bogstaver fra F til J allerede designeret, så brugen af bogstavet K blev betragtet som fornuftig.Der findes andre manglende B-vitaminer som blev omklassificeret eller vurderet til ikke at være vitaminer. For eksempel er B9 folsyre og fem af folaterne er i rækken B11 til B16, former af vitaminer der allerede er opdaget, ikke krævet som et næringsstof af hele befolkningen (såsom B10, PABA til internt brug), biologisk inaktive, giftige, eller med uklassificerbare effekter i mennesker, eller ikke generelt anset som vitaminer af videnskaben, såsom det højest-nummererede, som nogle naturopater kalder B21 og B22. Der findes også ni B-kompleksvitaminer med bogstaver (såsom Bm). Der er andre D-vitaminer som nu anerkendes som andre substanser, hvilket nogle kilder af samme type nummererer op til D7. Den kontroversielle kræftbehandling laetril var på et tidspunkt navngivet som vitamin B17. Der lader ikke til at være nogen konsensus om vitamin Q, R, T, V, W, X, Y eller Z, ligesom der heller ikke er substanser, der officielt er designeret vitamin N eller I.
Henrik Dilling, Klar besked om vitaminer og mineraler, Aschehoug, ISBN 87-11-12759-7.
Martin Ledstrup (7. marts 2012). 10 myter om vitaminpiller. Videnskab.dk.  (dansk)

Vjatjeslav Mikhajlovitj Molotov (russisk: Вячесла́в Миха́йлович Мо́лотов) (født 9. marts 1890 [gs 25. februar ], død 8. november 1986) var en sovjetisk politiker og diplomat, og en ledende figur i den sovjetiske regering fra 1920'erne, hvor han kom til tops som Josef Stalins protegé til 1957, hvor han blev fjernet fra Centralkomitéens Præsidium (politbureauet) af Nikita Khrusjtjov. Han tjente som Formand for Folkekommissærernes råd fra 1930 til 1941 og som udenrigsminister fra 1939 til 1949, og igen fra 1953 til 1956. Molotov var vicepremierminister i flere år i Josef Stalins regering. Han trak sig ud af politik i 1961 efter at han var blevet fjernet fra politiske poster.
Det var Molotov, der indgik Molotov-Ribbentrop-pagten med Nazityskland i 1939 efter det ikke lykkedes Sovjetunionen at få Storbritannien og Frankrig med i en alliance mod Nazityskland. Molotov var involveret i forhandlinger efter krigen, hvor han blev kendt for sine diplomatiske evner, og han kendte til katynmassakren, som blev begået af sovjetiske myndigheder. Efter krigen fastholdt han sin position som en ledende sovjetisk diplomat og politiker. Efter at have mistet Stalins gunst tabte han i marts 1949 posten som udenrigsminister, der i stedet gik til Andrej Vysjinskij. Molotovs forhold til Stalin blev herefter værre, og Stalin klagede over Molotovs fejl i en tale ved kommunistpartiets 19. kongres. På trods af dette var Molotov efter Stalins død i 1953 indædt modstander af Khrusjtjovs afstaliniseringspolitk. Han forsvarede Stalins politik og eftermæle og kritiserede skarpt Stalins efterfølgere, især Nikita Khrusjtjov, indtil sin død i 1986.
Molotov blev født som Vjatjeslav Mikhajlovitj Skrjabin (russisk:Вячеслав Михайлович Скря́бин) i landsbyen Kukarka (den nuværende Sovjetsk i Kirov oblast) som søn af en butiksassistent, og var (som det ofte fremstilles) ikke i familie med komponisten Aleksandr Skrjabin. Han gik i gymnasiet i Kazan og blev medlem af bolsjevikfraktionen i Ruslands Socialdemokratiske Arbejderparti i 1906. Han antog pseudonymet Molotov (fra russisk molot, "hammer") på grund af sit politiske arbejde. Hans andet partikælenavn var 'stenrøven', som skyldtes hans lange arbejdstider ved skriveborde (han meddelte en gang, at han ville tage en lur på 13 minutter, og han vågnede derefter op præcis 13 minutter efter). Han blev arresteret i 1909 og tilbragte to år i eksil i Vologda. I 1911 blev han indskrevet på den polytekniske læreanstalt i Sankt Petersborg og blev også en del af redaktionen på Pravda, den undergrundsavis, som Josef Stalin var redaktør for. I 1915 blev Molotov igen arresteret og deporteret til Irkutsk, men i 1916 flygtede han og vendte tilbage til hovedstaden.Molotov blev medlem af bolsjevikkernes partikomité i Petrograd i 1916. Under hans ledelse tog Pravda en retning mod venstre for at være i opposition til den midlertidige regering, som var blevet dannet efter februarrevolutionen. Da Josef Stalin kom tilbage til byen vendte han avisens politiske linje igen, men da partiets leder, Vladimir Lenin, ankom, annullerede han Stalins beslutning. På trods af dette blev Molotov Stalins protegé og tætte samarbejdspartner i en alliance, der senere skulle skaffe Molotov vigtige poster. Molotov blev medlem af sovjetten i Petrograd, som planlagde oktoberrevolutionen, der effektivt fik bolsjevikkerne til magten.I 1918 blev Molotov sendt til Ukraine for at deltage i den russiske borgerkrig, som brød ud på dette tidspunkt. Eftersom han ikke var nogen militærmand, deltog han ikke i kampene. I 1920 blev han generalsekretær for Ukraines bolsjevikpartis centralkomité. Lenin kaldte ham tilbage til Moskva i 1921 og forfremmede ham til et fuldgyldigt medlemskab af Sovjetunionens kommunistiske partis centralkomité og Orgbureauet, og han blev leder for partisekretariatet. Han blev valgt som medlem uden stemmeret i Politbureauet i Sovjetunionen i 1921, og varetog funktionen som generalsekretær i Sovjetunionens kommunistiske parti, og hans varetagelse af sidstnævnte funktion blev kritiseret af både Lenin og Lev Trotskij - Lenin havde bemærket "skamfuld bureaukratisme" og dum opførsel. Efter råd fra Molotov og Nikolaj Bukharin besluttede Centralkomitéen at reducere antallet af Lenins arbejdstimer. I 1922 blev Stalin generalsekretær for bolsjevikpartiet med Molotov som de facto vicegeneralsekretær. Molotov beundrede Stalin, men var også åben i sin kritik af ham. Under Stalins beskyttelse blev Molotov medlem af 
Politbureauet i Sovjetunionen i 1926.Under magtkampene som fulgte i kølvandet af Lenins død i 1924 fortsatte Molotov med at være en loyal støtte til Stalin mod dennes rivaler, først Lev Trotskij, senere Lev Kamenev og Grigorij Zinovjev, og sluttelig Nikolaj Bukharin. Molotov blev en ledende figur i partiets "stalisnistiske midte", som også omfattede Kliment Vorosjilov og Grigorij Ordzjonikidze. Trotskij og hans støtter undervurderede Molotov, som så mange andre gjorde det. Trotskij kaldte ham "den personificerede middelmådighed", mens Molotov selv pedantisk korrigerede kammerater, som henviste til ham som 'stenrøven', og sagde, at Lenin faktisk havde døbt ham 'jernrøven'. Det kedelige udseende gemte dog over en skarp hjerne og et stort administrativt talent. Han arbejdede mest bag scenen og udviklede et image som farveløs bureaukrat - for eksempel var han den eneste leder blandt bolsjevikkerne, som bar jakke og slips. I 1928 afløste Molotov Nikolaj Uglanov som førstesekretær i Moskvas kommunistiske parti, en funktion han varetog indtil 15. august 1929. I en lang tale til Centralkomitéen i 1929 fortalte Molotov medlemmerne, at den sovjetiske regering ville påbegynde en tvungen kollektiviseringskampagne for at løse problemet med det tilbagestående sovjetiske landbrug.
På mødet i Centralkomitéen den 19. december 1930 blev Aleksej Rykov, Formanden for Folkekommissærernes råd (som tilsvarede en vestlig regeringschef) afløst af Molotov. På denne post kontrollerede Molotov Stalin-regimets kollektivisering af landbruget. Han fulgte Stalins linje ved at anvende en kombination af propaganda og tvang mod storbøndernes forsøg på at sabotere kollektiviseringen, inklusiv deportering af millioner af kulakker (storbønder) til arbejdslejre. Et enormt antal af de deporterede døde som følge af dårligt helbred og alt for meget arbejde. Han underskrev Loven om småaks og stod personligt i spidsen for komitéen for kornforsyning i Ukraine, som beslaglagde 4,2 mio. ton korn fra bønderne under en omfangsrig menneskeskabt hungersnød (kendt i Ukraine som Holodomor). Nutidige historikere anslår, at mellem 7 og 11 millioner mennesker døde, enten på grund af sult eller under ophold i arbejdslejre, under indsatsen for at kollektivisere gårdene. Molotov kontrollerede også den første femårsplan, som var rettet mod hurtig industrialisering.Sergej Kirov, leder af partiorganisationen i  Leningrad blev dræbt i 1934, og visse personer mente, at hans død var bestilt af Stalin. Kirovs død udløste en anden krise, den store udrensning. I 1938 blev 20 ud af 28 folkekommissærer i Molotovs regering henrettet efter ordre fra Molotov eller Stalin. Udrensningerne blev udført af Stalins politichefer, Nikolaj Jezjov var hovedplanlæggeren og Kliment Vorosjilov, Lazar Kaganovitj og Molotov var dybt involveret i processerne. Stalin beordrede ofte Molotov og andre medlemmer af politbureauet til at underskrive dødsdommene over prominente ofre for udrensning, og Molotov gjorde det altid uden spørgsmål. Der er ikke nogen kilder på at Molotov skulle have forsøgt at mildne udrensningerne eller redde enkeltpersoner, som andre sovjetiske politikere gjorde det. Under den store udrensning godkendte Molotov personligt 372 dokumenterede henrettelseslister, hvilket er mere end hvad alle andre sovjetiske magthavere, inklusiv Stalin, godkendte. Det er bekendt, at Molotov var en af de få personer, som Stalin åbent diskuterede udrensningerne med. Selv om Molotov og Stalin underskrev en offentlig bekendtgørelse i 1938, som meddelte, at de 2 magthavere ikke havde forbindelse til den store udrensning, så støttede Molotov den store udrensning og henrettelserne privat, også efter Stalins død.På trods af de store menneskelige omkostninger under Molotovs ledelse gjorde Sovjetunionen samtidig store fremskridt ved at indføre nye teknologier i landbrug og industri. I et af Molotovs dokumenter skrev han om hvordan kannibalisme og sult stadig var alvorlige problemer i Sovjetunionen selv i 1937. Andrej Vysjinskij, den øverste anklager, fortalte endda selv Molotov om hændelser, hvor mødre havde spist deres nyfødte børn. Adolf Hitlers fremkomst i Nazityskland resulterede i udviklingen af en moderne våbenindustri efter ordre fra den sovjetiske regering. I den sidste ende var det denne våbenindustri, der sammen med lend-lease fra USA hjalp Sovjetunionen til en førende position i 2. verdenskrig (Store Fædrelandskrig). Udrensningen i den Røde Hærs top, som Molotov deltog i, svækkede Sovjetunionens forsvarsevne og medvirkede til de militære katastrofer i 1941 og 1942, som fortrinsvis skyldtes, at man ikke var klar til krig. Udrensningerne førte også til afviklingen af privat landbrug og dets erstatning ved kollektiviseret landbrug. Dette førte til kronisk ineffektivitet og produktion under målet, som det sovjetiske styre aldrig helt fik rettet op på.Molotov blev beskrevet som vegetar og afholdsmand af den amerikanske journalist John Gunther i 1938. Milovan Djilas påstod dog, at Molotov "drak mere end Stalin"  men lagde dog ikke mærke til, at han var vegetar, på trods af at han havde deltaget i flere middage sammen med ham.
Efter Münchenaftalen og Hitlers efterfølgende invasion af Tjekkoslovakiet i 1938, mente Stalin i 1939, at Storbritannien og Frankrig ikke var troværdige alliancepartnere mod tysk ekspansion, så han søgte i stedet at imødekomme Nazityskland. I maj 1939 blev udenrigsminister Maksim Litvinov fjernet og Molotov blev udnævnt som hans efterfølger. Som premierminister blev Molotov afløst af Stalin.
Hitler afviste først diplomatiske signaler fra Sovjetunionen om at Stalin ønskede at indgå en ikke-angrebs-pagt, men i begyndelsen af august 1939 gav han udenrigsminister Joachim von Ribbentrop bemyndigelse til at indlede seriøse forhandlinger. En handelsaftale blev indgået den 18. august, og den 22. august fløj Ribbentrop til Moskva for at færdiggøre en formel traktaten. Selv om traktaten er kendt som Molotov-Ribbentrop-pagten var det Stalin og Hitler, og ikke Molotov og Ribbentrop, der bestemte traktatens indhold. Den vigtigste del af aftalen var den hemmelige protokol, der banede vejen for delingen af Polen, Finland og de baltiske stater mellem Nazityskland og Sovjetunionen, og førte til den sovjetiske indlemmelse af Bessarabien (en del af Rumænien på dette tidspunkt, nu Moldova). Denne protokol gav Hitler grønt lys for invasionen af Polen, som indledtes den 1. september. Den 5. marts 1940 gav Lavrentij Pavlovitj Berija et notat til Molotov, Anastas Mikojan, Kliment Vorosjilov og Stalin, i hvilket henrettelsen af 25.700 polske officerer og personer, der var modstandere af Sovjetunionen, blev beordret - dette førte til Katynmassakren.I henhold til pagten blev Hitler givet bemyndigelse til at besætte to tredjedele af det vestlige Polen såvel som Litauen. Molotov fik frie hænder i forhold til Finland. Vinterkrigen som fulgte, førte på grund af stærk finsk modstand og dårlig sovjetisk lederskab til, at Finland mistede dele af sit territorium, men ikke sin uafhængighed. Pagten fik senere en tilføjelse, som inkluderede Litauen i sovjetisk interessesfære mod ændrede grænser i Polen. Disse besættelser førte til massive lidelser og tab af liv i de lande, der blev besat og delt af de to diktatorer.
I november 1940 sendte Stalin Molotov til Berlin for at mødes med Ribbentrop og Adolf Hitler. I januar 1941 besøgte den britiske udenrigsminister Anthony Eden Tyrkiet i forsøget på at få tyrkerne til at gå ind i krigen på de allieredes side. Selv om formålet med Edens besøg primært var anti-tysk frem for anti-sovjetisk, så antog Molotov det modsatte, og hævdede i en række samtaler med den italienske ambassadør, Augusto Rosso, at Sovjetunionen snart ville stå overfor en britisk-tyrkisk invasion af Krim. Den britiske historiker D.C. Watt har på baggrund af Molotovs ytringer overfor Rosso argumenteret for, at Sovjetunionen i begyndelsen af 1941 anså Storbritannien og ikke Tyskland som den største trussel.Molotov-Ribbentrop-pagten satte rammen for de sovjetisk-tyske relationer indtil juni 1941, hvor Hitler, som havde besat Frankrig, og uskadeliggjort Storbritannien, vendte fokus mod øst og iværksatte invasionen af Sovjetunionen. Molotov var ansvarlig for at fortælle det sovjetiske folk om angrebet, da han i stedet for Stalin erklærede krigen. Hans tale, som blev transmitteret på radio 22. juni, karakteriserede Sovjetunionen i en rolle som var lig den rolle, som Winston Churchill havde beskrevet for Storbritannien i sine tidlige taler under krigen. Den statslige forsvarskomité blev dannet kort efter Molotovs tale, Stalin blev valgt som formand og Molotov viceformand.
Efter den tyske invasion førte Molotov akutte forhandlinger med Storbritannien og senere med USA om indgåelse af en krigsalliance. Han fløj hemmeligt til Glasgow i Skotland, hvor han bedt budt velkommen af Eden. Den risikable flyvning, som fandt sted med et Petljakov Pe-8-bombefly i stor højde, fløj over det tyskbesatte Danmark og Nordsøen. Fra Glasgow tog han et tog til London for at diskutere muligheden for at åbne endnu en front mod Tyskland med den britiske regering. Efter at have indgået den britisk-sovjetiske traktat tog Molotov af sted den 26. maj til Washington D.C. i USA, hvor han mødtes med Franklin D. Roosevelt, USA's præsident, og ratificerede en Lend-Lease-traktat mellem USSR og USA. Både den britiske og den amerikanske regering lovede, dog i vage formuleringer, at åbne en anden front mod Tyskland. På sin flyvning tilbage mod USSR blev Molotovs fly angrebet af tyske jagere, og senere af sovjetiske jagerfly.
Da Berija fortalte Stalin om Manhattan Project og dets vigtighed, håndplukkede Stalin Molotov til at lede det sovjetiske atombombeprojekt. Udviklingen af bomben og projektet skete dog meget langsomt under Molotovs ledelse, og han blev erstattet af Berija i 1944 efter råd fra Igor Kurtjatov. Da Harry S. Truman, USA's præsident, fortalte Stalin, at amerikanerne havde udviklet en bombe, som man aldrig havde set før, bad Stalin Molotov om at sætte fart på udviklingen. Efter ordre fra Stalin forøgede den sovjetiske regering finansieringen til projektet markant.Sammen med Kliment Vorosjilov bidrog Molotov både til musikken og sangteksten til 1944-versionen af den sovjetiske nationalmelodi. Molotov bad komponisterne om at indføje en linje eller to om fred. Molotovs og Vorosjilovs rolle i forbindelse med den nye nationalsang var ifølge historikeren Simon Sebag Montefiore at fungere som Stalins musikdommere.Molotov fulgte med Stalin til Teherankonferencen i 1943, Jaltakonferencen i 1945 og, efter sejren over Tyskland, Potsdamkonferencen. Han repræsenterede Sovjetunionen på San Franciscokonferencen, hvor de Forenede Nationer blev dannet. Molotov var kendt som en hård forhandler og han forsvarede sovjetiske interesser selv overfor alliancepartnere under krigen. Fra 1945 til 1947 deltog Molotov i alle fire konferencer for udenrigsministrene fra de sejrende lande i 2. verdenskrig. Han havde generelt en ikke-samarbejdsvillig indstilling over for vestlige magter, og fordømte marshallplanen som imperialistisk og hævdede, at den inddelte Europa i to lejre, en kapitalistisk og en kommunistisk lejr. Modsvaret var, at Sovjetunionen sammen med de andre lande i østblokken dannede molotovplanen, der skabte et antal bilaterale relationer mellem landene i Østeuropa og Sovjetunionen - senere blev dette til Comecon.Efter krigen begyndte Molotovs magtposition at blive svækket. Et klart tegn på Molotovs usikre position var hans manglende evne til at forhindre arrestationen i december 1948 af sin jødiske kone Polina Zjemtjuzjina, som Stalin ikke havde stolet på længe. Molotov holdt aldrig op med at elske sin kone, og det siges, at han beordrede sine tjenestepiger til at lave middag til to personer hver aften, så han kunne mindes, som han selv udtrykte det: at hun led på grund af mig. Ifølge en af Molotovs nærmeste medarbejdere, Vladimir Jerofejev, så mødtes den israelske premierminister Golda Meir under sit besøg i Sovjetunionen i begyndelsen af 1949 privat med Polina, som havde været hendes skolekammerat i Sankt Petersburg. Straks derefter blev Polina arresteret og beskyldt for at have forbindelser med zionistiske organisationer, og hun tilbragte et år i Lubjanka, og efterfølgende blev hun sendt i eksil i tre år til en fjern russisk by. Molotov havde ikke nogen forbindelse med hende, undtagen de sparsomme nyheder, som Berija, som han hadede, kunne fortælle ham. Hun blev løsladt øjeblikkeligt efter Stalins død. Ifølge Jerofejev sagde Molotov om hende: Hun er ikke bare smuk og intelligent, den eneste kvindelige minister i Sovjetunionen, hun er også en ægte bolsjevik, en rigtig sovjetisk person. I 1949 blev Molotov efterfulgt som udenrigsminister af Andrej Vysjinskij, han beholdt dog sin funktion som vicepremierminister og sit medlemskab af politbureauet.
På kommunistpartiets 19. kongres i 1952 blev Molotov genvalgt til politbureauet, men han var ikke på listen over medlemmer af det nyoprettede hemmelige organ, kaldet præsidiebureauet, hvilket indikerede, at han ikke længere havde Stalins opbakning. På den 19. kongres udtalte Stalin, at Molotov og Anastas Mikojan havde begået alvorlige fejltagelser, herunder at have udgivet en tale afholdt under krigen af Winston Churchill, i hvilken Sovjetunionens krigsindsats blev positivt fremhævet. Både Molotov og Mikojan mistede hastigt gunst, og Stalin fortalte Berija, Khrusjtjov, Malenkov og Nikolaj Bulganin at han ikke ønskede at se Molotov og Mikojan omkring sig længere. På sin 72. fødselsdag behandlede han dem begge med afsky. I sin tale til kommunistpartiets 20. kongres påstod Khrusjtjov, at Stalin havde haft planer om at 'gøre det af med' Molotov og Mikojan efter den 19. kongres.
Efter Stalins død styrkede ændringer i ledelsen Molotovs position. Georgij Malenkov, Stalins efterfølger som premierminister, genudnævnte Molotov som udenrigsminister den 5. marts 1953. Selv om Molotov blev anset som en sandsynlig efterfølger for Stalin efter dennes død, så prøvede han aldrig på at blive Sovjetunionens leder. En trojka blev dannet øjeblikkeligt efter Stalins død, og bestod af Malenkov, Berija og Molotov, men dette fik sin ende, da Malenkov og Molotov bedrog Berija. Molotov støttede fjernelsen og senere henrettelsen af Berija efter ordre fra Khrusjtjov. Den nye partisekretær, Khrusjtjov, fremstod hurtigt som Sovjetunionens leder. Han stod bag en gradvis liberalisering i Sovjetunionen og et tøbrud i udenrigspolitikken, som det sås ved forsoningen med Josip Broz Titos regering i Jugoslavien, som Stalin havde smidt ud af den kommunistiske bevægelse. Molotov, en gammelstalinist, fremstod stadig mere malplaceret i dette nye politiske miljø; men han repræsenterede Sovjetunionen ved Genevetopmødet i 1955.Begivenhederne, som førte til Molotovs nedtur begyndte i februar 1956, da Khrusjtjov uventet tog afstand fra Stalin på SUKPs 20. kongres. Khrusjtjov angreb Stalin på områder som udrensningerne i 1930'erne og nederlagene i de tidlige år under den 2. verdenskrig, som han begrundede med Stalins overdrevne tillid til Hitler og med udrensningerne i den Røde Hær. Eftersom Molotov var den mest fremtrædende blandt Stalins samarbejdspartnere, der stadig var i live, og da han havde spillet en væsentlig rolle i forbindelse med udrensningerne, blev det klart, at Khrusjtjovs revision af fortiden sandsynligvis ville føre til hans fald fra magten. Som et resultat blev Molotov leder for en gammel garde, som forsøgte at vælte Khrusjtjov.I juni 1956 blev Molotov fjernet som udenrigsminister og i juni 1957 blev han fjernet fra præsidiet efter et mislykket forsøg på at fjerne Khrusjtjov fra posten som partisekretær. Selv om Molotovs fraktion, anti-partigruppen, til sidst vandt en afstemning i præsidiet om at fjerne Khrusjtjov med stemmerne 7-4, nægtede Khrusjtjov at træde tilbage før en afstemning i Centralkomitéen støttede dette. Molotov og hans støtter kom i mindretal på Centralkomitéens samling fra 22. - 29. juni. Til slut blev han forvist til posten som ambassadør i  Mongoliet. Molotov og hans støtter blev afsat, men blev ikke udsat for fysisk undertrykkelse. I 1960 blev han Sovjetunionens repræsentant ved det Internationale Atomenergiagentur, hvilket blev anset som en delvis rehabilitering. Molotov mistede dog sammen med Lazar Kaganovitj alle poster, og blev ekskluderet af kommunistpartiet efter partiets 22. kongres i 1961, hvor Khrusjtjov gennemførte sin afstaliniseringskampagne, der også omfattede fjernelse af Stalins sarkofag fra Lenins mausoleum. I 1962 blev alle Molotovs partidokumenter og arkivmapper slettet af myndighederne.Molotov fortrød aldrig sin rolle under Stalins styre. Han fik et hjerteanfald i januar 1962. Efter bruddet mellem Kina og Sovjetunionen forlød det, at han var enig i den kritik, som Mao Zedong havde fremført af Khrusjtjovs såkaldte marxistiske revisionisme. Ifølge Roj Medvedev genkaldte Stalins datter Svetlana sig, at Molotov og hans kone havde sagt til hende at: Din far var et geni. Der er ikke nogen revolutionær ånd nu til dags, bare opportunisme alle vegne. Kina er vores eneste håb. Det er kun dem, der har holdt den revolutionære ånd i live.
De første tegn på en rehabilitering kunne ses under Leonid Bresjnevs styre da information om ham igen blev tilladt og optaget i sovjetiske leksika. Hans forbindelse til anti-partigruppen blev nævnt i leksika, der udkom i 1973 og 1974, men forsvandt igen i midten og slutningen af 1970'erne. Den sovjetiske leder Konstantin Tjernenko rehabiliterede Molotov yderligere - i 1984 blev det endda tilladt for Molotov at ansøge om medlemskab af kommunistpartiet. En samling af interviews med Molotov fra 1985 blev udgivet i 1994 af Feliks Tjujev med navnet Molotov Remembers: Inside Kremlin Politics. Molotov døde den 8. november 1986 under Mikhail Gorbatjovs styre. Han var 96 år, da han døde, og blev begravet på Novodevitjekirkegården i Moskva.Molotov var ligesom Stalin grundlæggende mistroisk overfor andre, og på baggrund af dette var der megen vigtig information, som forsvandt. Som Molotov sagde engang: Man bør lytte til dem, men det er nødvendigt at tjekke dem efter. Efterretningsmedarbejderen kan føre dig til en meget farlig position... Der er mange provokatører her, der og alle vegne. Som Stalin anerkendte han aldrig den kolde krig som en international konflikt. Han anså den kolde krig som en hverdagskonflikt mellem kommunisme og kapitalisme. Han opdelte de kapitalistiske lande i to grupper, de "smarte og farlige" (imperialister) og "fjolserne". Molotov var også en standhaftig russisk nationalist, og hævdede, at russerne i modsætning til ungarerne kunne lide at gøre tingene i stor målestok. Før han blev pensioneret foreslog Molotov dannelsen af en socialistisk konføderation med Folkerepublikken Kina - Molotov troede på at socialistiske stater var en del af en større overstatslig enhed. Molotov kritiserede i sine senere år Nikita Khrusjtjov for at være en "højrefløjsafviger".Molotovcocktailen er et finsk begreb fra Vinterkrigen, brugt som generisk betegnelse for diverse improviserede brandvåben. Under Vinterkrigen brugte det sovjetiske luftvåben brandbomber og klyngebomber ekstensivt mod finske tropper og befæstninger. Da Molotov i radioudsendelser hævdede, at man ikke bombede, men snarere kastede mad ned til sultende finner, begyndte finnerne at kalde bomberne for Molotov-brødkasser. De svarede snart igen ved at angribe kampvogne med "molotovcocktails". Ifølge Montefiore var molotovcocktails en del af Molotovs personkult, som han slet ikke brød sig om.I slutningen af 1989 - to år før Sovjetunionens endelige kollaps - tog den sovjetiske regering formelt afstand fra Molotov-Ribbentrop-pagten - og anerkendte, at den blodige indlemmelse af de baltiske stater og delingen af Polen var ulovlig.
BibliografiBrown, Archie (2009). The Rise & Fall of Communism. Bodley Head. ISBN 978-1-84595-076-5. 
van Goudoever, A.P. (1986). The limits of destalinization in the Soviet Union: political rehabilitations in the Soviet Union since Stalin. Taylor & Francis. ISBN 0-7099-2629-4. 
Sebag Montefiore, Simon (2005). Stalin: The Court of the Red Tsar. Vintage Books. ISBN 1-4000-7678-1. 
Service, Robert (2003). History of Modern Russia: From Tsarism to the Twenty-first Century. Penguin Books Ltd. ISBN 0-14-103797-0. 
Martinovich Zubok, Vladislav; Pleshakov, Konstantin (1996). Inside the Kremlin's Cold War: from Stalin to Khrushchev. Harvard University Press. ISBN 0-674-45531-2. 
Kommenteret bibliografi for Vjatjeslav Molotov fra Alsos Digital Library for Nuclear Issues
Betydningen af den sovjetisk-tyske ikke-angrebspagt - Molotovs tale til den øverste sovjet den 31. august 1939LA-ikon
For alternative betydninger, se VM i ishockey (flertydig). (Se også artikler, som begynder med VM i ishockey)Verdensmesterskabet i ishockey er en årligt tilbagevendende turnering for mandlige ishockeylandshold arrangeret af International Ice Hockey Federation (IIHF). 
IIHF blev grundlagt i 1908, og europamesterskabet i ishockey blev spillet for første gang i 1910. Ishockeyturneringen ved de olympiske lege i 1920 i Antwerpen er anerkendt som det første verdensmesterskab, og til og med 1968 gjaldt de olympiske ishockeyturneringer ligeledes som verdensmesterskaber, så i de år blev der ikke arrangeret separate VM-turneringer, men derefter er der også afholdt VM i olympiske år (pånær 1980, 1984 og 1988).  Det første verdensmesterskab uden for OL-regi var mesterskabet i 1930, hvor 12 hold deltog.
I 1951 deltog 13 nationer, og mesterskabet blev opdelt i to grupper. De bedste syv hold (A-gruppen) spillede om verdensmesterskabstitlen, mens de øvrige seks (B-gruppen) spillede om de sekundære placeringer. Efterhånden som antallet af medlemmer af IIHF voksede, deltog flere og flere lande i VM, som derfor blev udvidet med flere lavere rangerende grupper. Grupperne blev senere omdøbt til "divisioner".
VM har været åbent for alle spillere siden 1977, men indtil da havde kun amatørspillere lov at deltage.
Verdensmesterskabet består nu af 16 hold i topdivisionen, der spiller om den egentlige VM-titel, 12 hold i Division I og 12 hold i Division II. Hvis der er mere end 40 tilmeldt hold, spiller de resterende hold i Division III. Holdene i topdivisionen spiller først en indlende runde, hvor de er inddelt i to puljer med otte hold, der hver spiller en enkeltturnering alle-mod-alle. De fire bedste hold i hver pulje går videre til slutspillet om medaljerne, der består af kvartfinaler, semifinaler, finale og bronzekamp, og vinderen af slutspillet bliver kåret som verdensmester.
Canada dominerede mesterskabet i begyndelsen og vandt 19 VM-titler ved de første 28 mesterskaber i perioden fra 1920 til 1961 — herunder OL-guldmedaljer i 1920, 1924, 1928, 1932, 1948 og 1952. USA, Tjekkoslovakiet, Sverige, Storbritannien og Schweiz var de andre førende hold i denne tidsalder. Sovetunionen begyndte at deltage i VM i 1954 og blev hurtigt rivaler til Canada. Fra 1963 til nationens opdeling i 1991 var Sovjetunionen det dominerende hold og vandt 20 mesterskaber. I den periode lykkedes det kun for tre andre hold at vinde medaljer: Canada, Tjekkoslovakiet og Sverige. Rusland deltog for første gang i 1992, mens Tjekkiet og Slovakiet begyndte at deltage i 1993. I 2000-tallet blev turneringen mere åben, eftersom "Big Six"-holdene – Canada, Tjekkiet, Finland, Rusland, Sverige og USA – blev mere jævnbyrdige, samtidig med at hold som Slovakiet og Schweiz også blev konkurrencedygtige. 
Eftersom VM afvikles samtidig med NHL-slutspillet Stanley Cup, har turneringen ikke deltagelse af nogle af de bedste spillere, og i Nordamerika bliver mesterskabat anset som mindre betydningsfuldt end Stanley Cup. Og mesterskabet blev først afviklet i spillets moderland, Canada, i 2008, hvor VM afholdtes i Halifax og Québec.
International Ice Hockey Federation (IIHF), ishockeysportens styrende organ, blev grundlagt den 15. maj 1908 i Paris under navnet Ligue Internationale de Hockey sur Glace (LIHG). I 1908 var organiseret ishockey stadig forholdsvist nyt. Den første organiserede ishockeykamp fandt sted den 3. marts 1875 i Montreals Victoria Skating Rink. I 1887 dannede fire klubber fra Montreal Amateur Hockey Association of Canada (AHAC) og udviklede et struktureret kampprogram. Lord Stanley donerede Stanley Cup i 1892, og trofæets forvaltere besluttede at tildele pokalen til det bedste hold i AHAC, eller til et hold, der vandt over indehaveren af trofæet i en godkendt udfordringskamp. Eastern Canada Amateur Hockey Association (ECAHA) blev oprettet i 1905, og den liga blandede professionelle og amatørspillere på holdene. Da ECAHA opløste sig selv i 1909, blev en af følgerne, at National Hockey Association (NHA) blev dannet.Europamesterskabet i ishockey, der første gang blev afholdt i januar 1910 i Les Avants, Schweiz var forløberen for verdensmesterskabet. Det var den første officielle turnering for landshold, og den havde deltagelse af fire nationer, Storbritannien, Tyskland, Belgien og Schweiz. Europamesterskabet blev en årligt tilbagevendende begivenhed, bortset fra en pause under første verdenskrig. I Nordamerika fortsatte professionel ishockey imidlertid med at vokse, og National Hockey League (NHL) blev dannet i 1917.
IIHF anser ishockeyturneringen under de olympiske lege i 1920 i Antwerpen for det første verdensmesterskab i ishockey. Den blev arrangeret af et udvalg, der bl.a. havde den senere IIHF-præsident Paul Loicq som medlem. Turneringen blev spillet i perioden 23. - 29. april og havde deltagelse af syv hold: Canada, Tjekkoslovakiet, USA, Schweiz, Sverige, Frankrig og Belgien. Canada, repræsenteret af Winnipeg Falcons, vandt guldmedaljerne, med en samlet målforskel på 27–1, mens USA og Tjekkoslovakiet vandt henholdsvis sølv og bronze.Herefter talte alle de olympiske ishockeyturneringer til og med turneringen ved de olympiske vinterlege i Grenoble i 1968 som verdensmesterskaber. Canada vandt guld både i 1924 og 1928. I 1928 vandt Sverige og Schweiz VM-medaljer for første gang, og samtidig debuterede Tyskland med en niendeplads.
Det første verdensmesterskab uden tilknytning til de olympiske lege blev afholdt i 1930. Turneringen blev spillet i Chamonix, Wien og Berlin. Canada blev repræsenteret af Toronto CCMs, som besejrede Tyskland i finalen, mens Schweiz vandt bronze. Canada vandt igen året efter, hvor nordamerikanerne blev repræsenteret af Manitoba Grads, og Winnipeg Winnipegs vandt guld til Canada ved de olympiske vinterlege i 1932. Ved VM i 1933 i Prag, Tjekkoslovakiet vandt USA guldmedaljerne, og dermed blev VM for første gang ikke vundet af Canada. Pr. 2014 er det fortsat den eneste guldmedalje vundet af USA i en ikke-oplympisk VM-turnering.To dage inden de olympiske vinterlege i 1936 i Tyskland protesterede canadiske officials over, at to af spillerne på det britiske hold, James Foster og Alex Archer, havde spillet i Canada og uden tilladelse havde skiftet til klubber i English National League. IIHF gav canadierne ret, men Storbritannien truede med at trække sig fra turneringen, hvis de to spillere ikke fik lov at deltage. Canada trak dog protesten tilbage, inden legene begyndte, og Storbritannien blev det første ikke-canadiske hold, der vandt OL-guld. Resten af verdensmesterskaberne afholdt i 1930'erne blev vundet af Canada. VM i 1939 blev det første mesterskab med deltagelse af Finland. Anden verdenskrig forårsagede at de olympiske vinterlege i 1940 og 1944 samt VM-turneringerne fra 1941 til 1946 blev aflyst.Efter anden verdenskrig forbedrede Tjekkoslovakiets landshold sig hurtigt. Holdet vandt sin første VM-titel i 1947 i et mesterskab, hvor canadierne dog ikke deltog. I 1949 blev Tjekkoslovakiet den tredje nation, der vandt en VM-turnering, hvori Canada deltog. I optakten til de olympiske vinterlege i 1948 i Sankt Moritz, Schweiz udbrød en konflikt mellem de to amerikanske ishockeyforbund American Hockey Association (AHA) og Amateur Athletic Union (AAU). AAU nægtede at acceptere AHA's hold, fordi de mente at AHA-spillerne "åbenlyst modtog løn", og på den tid var de olympiske lege udelukkende for amatørspillere. Man nåede dog frem til det kompromis, at AHA-holdet fik lov at deltage. Men holdets kampe blev kategoriseret som uofficielle og holdet kunne ikke vinde OL-medaljer. Holdet sluttede på fjerdepladsen men blev efterfølgende diskvalificeret. Både Tjekkoslovakiet og RCAF Flyers, som repræsenterede Canada, vandt syv kampe, og de to hold spillede uafgjort i deres indbyrdes opgør. Så guldet blev afgjort på målkvotient, hvor canadiernes kvotient på 13,8 var bedre end tjekkoslovakkernes 4,3.Ved legene i 1952 i Oslo, Norge vandt Edmonton Mercurys Canadas andet OL-guld i træk. Derefter skulle der vise sig at gå 50 år, inden et canadisk hold igen vandt OL-guld. Ved VM-turneringen i 1953 fuldførte blot tre hold mesterskabet: Sverige, Vesttyskland og Schweiz. Svenskerne gik ubesejret gennem turneringen og vandt dermed sit første verdensmesterskab.
Verdensmesterskabet i 1954 er af IIHF blevet beskrevet som "begyndelsen på international ishockeys moderne tidsalder." Turneringen var den første internationale konkurrence med deltagelse af et sovjetisk landshold. Den første ishockeyturnering i Sovjetunionen blev først spillet i 1946, eftersom landet indtil da havde fokuseret på bandy. Holdet var anført af træner Arkadij Tjernysjov og gik ubesejret igennem sine første seks VM-kampe. Canada, der blev repræsenteret af East York Lyndhursts, var ligeledes ubesejret efter seks kampe, og i turneringens sidste kamp mødtes de to hold for første gang nogensinde. Sovjetunionen vandt kampen 7–2 og blev dermed den femte nation, der vandt verdensmesterskabet. I 1955 blev VM afholdt i Vesttyskland, og igen mødtes de to hold i turneringens sidste kamp. Kampen var så højt profileret i Canada, at radiokommentatoren Foster Hewitt fløj til Vesttyskland for at kunne kommentere kampen direkte. Begge hold var ubesejrede indtil da, men Canada, der blev repræsenteret af Penticton Vees, besejrede de sovjetiske spillere med 5–0 og vandt dermed VM-titlen tilbage. Ved de Olympiske Vinterlege i 1956 i Cortina d'Ampezzo tabte Canadas Kitchener-Waterloo Dutchmen både til Sovjetunionen og USA i medaljerunden og vandt "kun" bronze. Det sovjetiske landshold gik til gengæld ubesejret gennem turneringen og vandt sit første olympiske ishockeyguld. Herefter skulle der imidlertid gå syv år, inden Sovjetunionen igen vandt verdensmesterskabet.
Verdensmesterskabet i 1957 blev afholdt i Moskva. Som protest mod den sovjetiske besættelse af Ungarn deltog Canada og USA ikke i mesterskabet. De fleste kampe blev spillet i Luzjniki-sportspaladset, men de sovjetiske officials besluttede at turneringens sidste kamp mellem Sverige og værtslandet skulle spilles på det nærliggende udendørs fodboldstadion, Luzjniki Stadion. Kampen blev afgørende for mesterskabet, idet det uafgjorte resultat sikrede Sveriges anden VM-titel. Kampen blev overværet af mindst 50.000 tilskuere, hvilket stod som tilskurerekord for en VM-kamp indtil åbningskampen ved VM i ishockey 2010. Canadierne vendte tilbage til VM-turneringerne i 1958 og vandt VM-titlen to år i træk, mens Sovjetunionen begge gange vandt sølv. Inden de Olympiske vinterlege i 1960 i Squaw Valley blev Canada, Sovjetunionen, Tjekkoslovakiet og Sverige anset for at være de fire bedste hold. Men alle fire blev besejret af det amerikanske hold, som vandt alle sine syv kampe på vejen til nationens første olympiske guldmedalje i ishockey.I 1961 vandt Tjekkoslovakiet over Sovjetunionen og spillede uafgjort med Canada, så kampen om guldet kom til at stå mellem tre hold. I turneringens sidste kamp besejrede Canada det sovjetiske hold med 5–1 og vandt dermed holdets 19. VM-guldmedalje. Trail Smoke Eaters blev det sidste klubhold, der repræsenterede Canada ved en VM-turnering. Det følgende år iværksatte Canada et landsholdsprogram ledet af Father David Bauer. Herefter vandt Canada ikke nogen VM-titler før i 1994. I 1962 blev verdensmesterskabet spillet i Nordamerika for første gang. Turneringen blev afholdt i Denver, USA, men den blev boykottet af holdene fra Sovjetunionen og Tjekkoslovakiet. Sverige besejrede Canada for første gang i VM-historien og vandt dermed sin tredje guldmedalje.
Ved VM i Stockholm i 1963 vandt Sovjetunionen guldmedaljerne, og det skulle vise sig at være begyndelsen på en stime bestående af ni VM-triumfer i træk. Ved de Olympiske Vinterlege i 1964 i Innsbruck lykkedes det for første gang ikke for Canada at vinde OL-medaljer i ishockey. Sovjetunionen vandt alle sine syv kampe og dermed guldmedaljerne, mens Canada opnåede fem sejre og to nederlag, ligesom Sverige og Tjekkoslovakiet. Før 1964 blev hold med samme antal point rangeret i henhold til målforskellen i kampene i medaljerunden, og efter det system ville Canada være blevet placeret som nr. 3 (foran Tjekkoslovakiet). Reglen var imidlertid blevet ændret, således at alle kampe talte med i målforskellen, og det betød, at canadierne sluttede på fjerdepladsen. OL-turneringen gjaldt imidlertid også som verdensmesterskab, og i henhold til IIHF's regler burde Canada have vundet bronzemedaljer. I april 2005 anerkendte IIHF, at der var blevet begået en fejl og besluttede at tildele det canadiske hold VM-bronzemedaljer med godt 40 års forsinkelse. To måneder senere trak IIHF imidlertid sin beslutning tilbage, og i september 2005 afviste forbundet en appel.Resten af årtiet blev domineret af Sovjetunionen. Efter 1963 var holdet ubesejret i OL- og VM-turneringer de næste fire år. Dets stime blev brudt af Tjekkoslovakiet ved de Olympiske Vinterlege i 1968. På trods af nederlaget vandt Sovjetunionen guldmedaljerne. Det var sidste gang at en OL-turnering også gjaldt som verdensmesterskab. I 1969 spillede Sovjetunionen og Tjekkoslovakiet "de mest følelsesmæssigt ladede kampe i landsholdsishockeyens historie." Værtskabet for turneringen var oprindeligt blev tildelt Tjekkoslovakiet, men de blev tvunget til at trække sig efter den Warszawapagtens invasion af Tjekkoslovakiet i august 1968, som blev anført af Sovjetunionen. Turneringen blev i stedet afholdt i Stockholm, Sverige, og med disse internationale spændinger var det tjekkoslovakiske hold fast besluttet på at besejre det sovjetiske. De vandt begge deres kampe – 2–0 og 4–3 – men de tabte også de to kampe mod Sverige og vandt derfor "kun" bronze.
De europæiske hold blev ved med at forbedre sig, og Canadian Amateur Hockey Association (CAHA) følte efterhånden, at deres amatørspillere ikke længere var konkurrencedygtige og pressede på for at få lov til at anvende spillere fra de professionelle ligaer til VM. På IIHF's kongres i 1969 stemte forbundet ja til at tillade Canada at anvende ni professionelle spillere (dog ikke NHL-spillere) ved verdensmesterskabet i 1970. Canada var for første gang blevet tildelt værtskabet for turneringen, der skulle spilles i Montreal og Winnipeg. Tilladelsen til at anvende professionelle spillede blev imidlertid trukket tilbage i januar 1970. IOC's formand, Avery Brundage, var nemlig modstander af ideen om at amatører og professionelle kunne konkurrere sammen og udtalte, at ishockeys status som olympisk sportsgren ville være i fare, hvis ændringen blev indført. Det fik Canada til at trække sig fra alle internationale ishockeyturneringer. Canadas ishockeylandshold deltog derfor ikke i de Olympiske Vinterlege i 1972 og 1976. Og Canada trak sig også som værtsland for VM i 1970. I stedet blev mesterskabet spillet i Stockholm, Sverige.Sovjetunionen vandt guld ved verdensmesterskaberne i 1970 og 1971 samt ved de Olympiske Vinterlege i 1972, anført af målmanden Vladislav Tretjak og forwarderne Valerij Kharlamov, Aleksandr Jakusjev, Vladimir Petrov og Boris Mikhailov. I 1972 blev der for første gang afviklet såvel en olympisk ishockeyturnering som et verdensmesterskab i samme år som separate turneringer. Ved VM i 1972 i Prag endte det tjekkiske hold Sovjetunionens strime og vandt deres første VM-guld siden 1949. Det sovjetiske hold kom dog hurtigt tilbage på vindersporet og vandt verdensmesterskaberne i 1973 og 1974. I 1974 besejrede tjekkerne imidlertid Sovjetunionen med 7–2. Det var et af de største nederlag nogensinde til et et sovjetisk hold i en officiel kamp. I 1976 blev verdensmesterskabet afholdt i Katowice, Polen. På åbningsdagen besejrede værterne Sovjetunionen med 6–4, bl.a. takket være et hattrick af forwarden Wieslaw Jobczyk og Andrzej Tkacz's målmandsspil. Det var en af de største sensationer i den internationale ishockeyhistorie. To måneder tidligere havde Polen tabt med 16–1 til det sovjetiske hold ved de Olympiske Vinterlege. Holdet tabte yderligere to kampe og vandt sølvmedaljene, mens Tjekkoslovakiet vandt guldet. Polen sluttede på syvendepladsen og blev nedrykket til B-gruppen.
I 1975 blev Günther Sabetzki formand for IIHF, og han medvirkede til at løse disputten med CAHA. IIHF accepterede "en åben konkurrence" mellem alle spillere ved verdensmesterskabet og flyttede turneringen til senere på sæsonen, så spillere, der ikke var involveret i NHL-slutspillet kunne deltage. NHL-spillerne havde imidlertid fortsat ikke lov til at stille op i de olympiske ishockeyturneringer, dels på grund af ligaens modstand mod at indføre en OL-pause midt i sæsonen, dels på grund af IOC's strenge politik om kun at tillade amatørspillere. IIHF gik også med til at støtte op om Canada Cup-turneringen, hvis formål var at samle topspillere fra de bedste ishockeylande. VM 1976 i Katowice var det første mesterskab, der var åbent for professionelle, men kun USA gjorde brug af den nye regel og stillede op med otte spillere fra Minnesota North Stars og Minnesota Fighting Saints. Det første fuldt åbne verdensmesterskab blev afholdt i 1977 i Wien, Østrig og havde for første gang deltagelse af aktive canadiske NHL-spillere, herunder Phil Esposito. Også Sverige og Finland forstærkede sine hold med et par NHL- og WHA-spillere. Mange af spillerne på det canadiske hold var dog ikke forberedte på turneringen og uvante med landskampe, og holdet sluttede på fjerdepladsen efter bl.a. at have tabt de to kampe mod Sovjetunionen med 19–2 i alt. Tjekkoslovakiet vandt guld og blev dermed det tredje hold i VM-historien (efter Canada og Sovjetunionen), der med held forsvarede en VM-titel.Fra og med 1978 vandt det sovjetiske hold fem verdensmesterskaber i træk og var ubesejrede i perioden fra VM i 1981 til 1985, herunder de Olympiske Vinterlege 1984. Der blev ikke afholdt VM-turneringer i de vinterolympiske år 1980, 1984 og 1988. Verdensmesterskabet i 1987 i Wien blev overskygget af flere kontroversielle begivenheder. Ved turneringens start inkluderede Vesttysklands trup Miroslav Sikora, en tysk-polsk forward, der tidligere havde spillet for Polen ved U20-VM i 1977. Sikora blev var blevet naturaliseret som vesttysker og spillede de første tre kampe og scorede bl.a. et mål i 3–1-sejren over Finland. Efter kampen nedlagde Finland protest, fordi de mente, at Sikora ikke var spilleberettiget for Vesttyskland, med krav om at få tildelt sejren i kampen. På det tidspunkt havde spillere ikke under nogen omstændigheder lov til at skifte nationalitet, og IIHF gav finnerne medhold og dømte dem som vindere af kampen. Dette forargede de vesttyske officials, som indgav protest ved en østrigsk domstol. Domstolen gav vesttyskerne ret, hvilket omstødte IIHF's afgørelse og tillod vesttyskerne at beholde de to point. Resultatet havde indflydelse på slutstillingen, for hvis IIHF's afgørelse havde fået lov at stå, ville Finland være gået videre til medaljerunden i stedet for Sverige, som endte med at vinde deres første guldmedaljer siden 1962. Turneringsformatet blev også kontroversielt, fordi Sovjetunionen gik ubesejret gennem turneringen, men VM-titlen blev alligevel vundet af Sverige, der havde tabt tre kampe i den indledende runde, og som vandt titlen på målforskel efter en 9–0-sejr over Canada.
Indtil 1989 måtte spillere fra Sovjetunionen, Tjekkoslovakiet og andre østeuropæiske nationer bag Jerntæppet ikke forlade deres land for at spille i National Hockey League. I marts 1989 fik  Sergej Pryakhin som den første sovjetiske landsholdsspiller lov til at spille for et ikke-sovjetisk hold. Adskillige sovjetiske spillere, herunder Igor Larionov og Vjatjeslav Fetisov, ønskede at komme til at spille i NHL. De sovjetiske ledere indvilligede i at lade spillerne rejse, hvis de spillede en sidste turnering for landsholdet. Det gik spillerne med til, og Sovjetunionen vandt sit 21. verdensmesterskab i 1989. Kort efter begyndte sovjetiske spillere i hobetal at skifte til NHL. Mange af landets topspillere rejste til Nordamerika, herunder hele drømmekæden med Larionov, Fetisov, Vladimir Krutov, Sergej Makarov og Aleksej Kasatonov. På trods af denne åreladning formåede Sovjetunionen alligevel at vinde VM i 1990. Det skulle vise sig at blive holdets sidste VM-titel under sovjetisk flag. I 1991 førte den svenske forward Mats Sundin – den første europæiske spiller, der blev draftet først i NHL – sit hold frem til guldmedaljen. Sovjetunionen vandt bronzemedaljerne, og det blev de sidste VM-medaljer holdet vandt.Sovjetunionen blev opløst i december 1991. Ni af de tidligere sovjetrepublikker blev medlemmer af IIHF, bl.a. Hviderusland, Kasakhstan, Letland og Ukraine, og begyndte at deltage i landsholdsturneringer. Rusland blev anset for Sovjetunionens afløser og overtog landets medlemskab af IIHF.  Den store tilstrømning af nye hold fik IIHF til at udvide antallet af hold i A-VM fra otte til tolv. Fra 1963 til 1991 vandt blot fire forskellige lande VM-medaljer: Sovjetunionen, Tjekkoslovakiet (som kun i tre tilfælde ikke vandt medaljer), Sverige og Canada. Det sovjetiske hold vandt medaljer i alle de turneringer, det spillede med i (fra 1954 til 1991). Ved verdensmesterskabet i 1992 vandt Sverige sin anden guldmedalje i træk. Finland vandt sølvmedaljerne – landets første VM-medalje (det finske hold havde dog tidligere vundet OL-sølv i 1988).
I januar 1993 blev Tjekkoslovakiet opdelt i to nye stater, Tjekkiet og Slovakiet. IIHF anerkendte Tjekkiets hold som Tjekkoslovakiets efterfølger og holdet forblev dermed i topdivisionen, hvorimod Slovakiet måtte starte livet i den laveste  division (C-gruppen) i 1994 og måtte derfra kæmpe sig opad i hierarkiet. Det følgende årti blev domineret af de såkaldte "Big Six" – Canada, Tjekkiet, Finland, Rusland, Sverige og USA. Fra 1992 til 1996 vandt fem forskellige hold verdensmesterskabet. Ved VM i 1993 vandt Rusland sin første titel som selvstændig nation, og Tjekkiet vandt medaljer for første gang (bronze). I 1994 gik det canadiske hold ubesejret gennem den indledende runde, og efterfølgende besejrede canadierne Finland i finalen og vandt dermed holdets første verdensmesterskab siden 1961. Året efter, da VM blev spillet i Sverige, vandt Finland sit første verdensmesterskab. Anført af førstekæden med Saku Koivu, Ville Peltonen og Jere Lehtinen besejrede finnerne arvefjenderne fra Sverige i kampen om guldmedaljerne. B-VM i 1995 blev vundet af Slovakiet med bl.a. Peter Šťastný, og holdet blev dermed oprykket til A-gruppen, hvor det siden har befundet sig. I 1996 vandt Tjekkiet sit føste verdensmesterskab som selvstændig nation. I denne periode var USA den eneste af "Big Six"-landene, der ikke vandt mesterskabet. Til gengæld vandt amerikanerne World Cup of Hockey 1996. I midten af 1990'erne forbedrede nye hold som Letland, Hviderusland, Kasakhstan og Ukraine hurtigt deres niveau, og etablerede nationer som Østrig, Italien og Schweiz risikerede at rykke ned i B-gruppen. IIHF frygtede, at hvis det skete, ville forbundet miste reklameindtægter, så antallet af hold i A-gruppen blev i 1998 udvidet fra 12 til 16.
Tjekkiet vandt VM-medaljer seks år i træk fra 1996 til 2001, herunder tre guldmedaljer i træk fra 1999 til 2001, og holdet hjembragte ligeledes guldet fra den olympiske ishockeyturnering i 1998. I 2002 var tjekkerne igen favoritter men tabte i kvartfinalen til Rusland. I finalen mellem Rusland og Slovakiet scorede slovakken Peter Bondra inden for kampens sidste to minutter, og holdet vandt sit første verdensmesterskab. Ved VM i ishockey 2003 fuldførte Sverige et af de største comebacks i turneringens historie, da svenskerne efter at have været bagud med 1–5 i deres kvartfinale mod Finland kæmpede sig tilbage til at vinde 6–5. Finalen mellem Canada og svenskerne blev først afgjort i forlænget spilletid, hvor Canada Anson Carter scorede det afgørende mål efter 13 minutters spil, men målet blev gennemset på video i ti minutter, inden det blev afgjort at pucken havde krydset mållinjen. I en gentagelse af finalen året efter vandt Canada igen og forsvarede altså med heldt titlen.
NHL-sæsonen 2004–05 blev aflyst på grund af lockout, der var opstået som følge af en arbejdskamp mellem ligaen og spillerne. VM i 2005 bød derfor på flere topspillere end normalt og blev vundet af Tjekkiet. Ved de Olympiske Vinterlege i 2006 vandt Sverige guldmedaljerne ved at besejre Finland i finalen. Tre måneder senere besejrede svenskerne Tjekkiet i VM-finalen. Holdet blev dermed det første til at vinde separate OL- og VM-turneringer i samme kalenderår. Ved verdensmesterskabet i 2007 i Moskva vandt Canada guldmedaljerne foran Finland. Året efter blev turneringen for første gang nogensinde afholdt i Canada, og Rusland vandt sin første titel siden 1993 ved at besejre hjemmeholdet i finalen. Det russiske hold forsvarede med held titlen i 2009 med en 2-1-sejr over Canada i 2009.
I 2009 foreslog direktøren for NHL-spillernes sammenslutning, Paul Kelly, at VM blev afholdt hvert andet år, og at NHL skulle holde pause under mesterskabet, så de bedste spillere kunne deltage. IIHF's formand, René Fasel, svarede at turneringen har tv-kontrakter og værtsforpligtelser og at en stor ændring vil blive svær at implementere.I 2010 fandt verdensmesterskabet sted i Tyskland. Mesterskabets åbningskamp mellem Tyskland og USA blev spillet i fodboldstadionet Veltins-Arena i Gelsenkirchen og blev overværet af 77.803 tilskuere, hvilket var ny verdensrekord for flest tilskuere til en ishockeykamp. Turneringen var bemærkelsesværdig på grund af flere overraskelser i den indledende runde, herunder Schweiz' første VM-sejr nogensinde over Canada, Norges sejr over de senere mestre Tjekkiet og Danmarks overraskende sejre over Finland og USA undervejs til holdets første kvartfinaleplads i VM-historien. Det tyske hold, som ved VM i 2009 var endt på 15.-pladsen, og som kun undgik nedrykning til Division I fordi det var værtsland i 2010, nåede helt frem til semifinalerne for første gang siden det nye slutspilssystem blev indført. Tyskerne sluttede på fjerdepladsen efter at have tabt til Sverige i bronzekampen. I finalen vandt Tjekkiet over Rusland, hvilket endte russernes stime på 27 sejre i træk ved VM.VM-turneringen i 2011 blev afholdt i det uafhængeige Slovakiet for første gang. Finland vandt sit andet verdensmesterskab gennem tiden med en 6-1-sejr over Sverige i finalen, mens bronzemedaljerne blev vundet af Tjekkiet. I 2012 blev VM for første gang i nyere tid afholdt i to værtslande, Sverige og Finland, som havde aftalt at dele værtsskaberne for VM-turneringerne i 2012 og 2013 imellem sig. Rusland besejrede Slovakiet i finalen, mens Tjekkiet vandt over Finland i bronzekampen.I 2013 spillede Schweiz sig ubesejret frem til finalen, hvor holdet imidlertid tabte med 5–1 til værtslandet Sverige. Schweizernes sølvmedalje var holdets første siden 1953, og Sverige blev det første land, der vandt VM-titlen på hjemmebane siden Sovjetunionen i 1986.
21 forskellige hold deltog i VM-turneringerne i perioden fra det første VM i 1920, der blev afviklet som en del af OL 1920 i Antwerpen, til VM 1939 i Schweiz – den sidste VM-turnering inden 2. verdenskrig.
30 forskellige hold deltog i VM-turneringerne i perioden 1968-1992 – fra vinter-OL 1968 i Grenoble til de nye østeuropæiske lande gjorde deres indtog ved VM i ishockey. Canada boykottede VM-turneringerne 1970-76 i protest mod den såkaldte amatørproblematik, der medførte at de bedste canadiske spillere ikke kunne stille op ved VM.
I begyndelsen af 1990'erne blev kredsen af deltagende lande kraftigt udvidet, bl.a. på grund af Sovjetunionens, Jugoslaviens og Tjekkoslovakiets opløsning samt sportens indtog i de østlige middelhavslande.
Således deltog Israel, Grækenland, Luxembourg og Tyrkiet i VM for første gang i 1992. Året efter debuterede Estland, Hviderusland, Ukraine, Kasakhstan, Slovenien og Kroatien, samtidig med at Letland og Litauen deltog for første gang siden hhv. 1939 og 1938. Endelig deltog Slovakiet for første gang i VM i 1994 – allerede otte år senere blev holdet verdensmestre.
Nedenstående tabel over opnåede placeringer er sorteret efter placeringen ved seneste VM.
Tabellen viser hvor mange VM-turneringer den respektive spiller har deltaget i.
Tabellen viser antallet sf kampe, som spiller har deltaget i. Tabellen indeholder kun data fra VM-kampe; hverken andre internationale tuneringer eller OL er inkluderet.
Tabellen viser hvilke spillere der har opnået flest point ved VM. Et point er enten et mål eller en assist.
