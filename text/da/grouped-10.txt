
Biavl (eller apikultur, af latin apis, bi) er menneskets opretholdelse af honningbi-kolonier, almindeligvis i bistader. En biavler (eller internationalt, apirist) holder bier, 
med det formål at indsamle honning og bivoks, for at bestøve afgrøder, eller for at producere bier og bifamilier med salg for øje til andre biavlere. 
Lokaliteten, hvor bier holdes, kaldes for en bigård. Biavlens og biavleres skytshelgen er Skt. Ambrosius.
Mens en erhvervsbiavler har flere hundrede bistader, har et stigende antal parcelhus- og kolonihaveejere et eller to bistader i haven. Placeres staderne med omhu, generer bierne ikke naboer eller folk, der færdes i haven.
Efter invasionen af Varroamider i 1980'erne har det ikke været muligt for honningbier at overleve vildt i store dele af Europa. Biernes overlevelse er afhængig af biavlerens aktive bekæmpelse af miderne.
Biavl har været kendt af mennesket i årtusinder. I Antikkens Grækenland var guden Aristaios hyrdeguden for bl.a. bikuber. 
Globalt er der mere end 20.000 arter af vilde bier, herunder adskillige der er solitære eller opfostrer ungbierne under jorden og i små kolonier, som murbier (Colletes daviesanus) og humlebier (Bombus). Biavl beskæftiger sig med den praktiske omgang med og styring af de sociale arter af honningbier, der lever i store kolonier på op til 100.000 individer. I Europa og USA er den almindeligt anvendte race blandt biavlere honningbien (Apis mellifera), der har adskillige underarter og regionale varianter, såsom den "gule" italienske bi (Apis mellifera ligustica ), den brune europæiske bi (Apis mellifera mellifera), og den "grå" Krain bi (Apis mellifera carnica). I de tropiske egne findes andre arter af sociale bier, der benyttes til honningproduktion, heriblandt Apis cerana. 
Alle Apis mellifera underarterne er i stand til at krydse sig indbyrdes ved avl og dermed udvikle hybrider. Mange professionelle avlere stræber efter ved selektiv avl og krydsning at frembringe varianter med særligt ønskværdige kvaliteter, såsom modstandsdygtighed overfor parasitter og sygdomme, god honningproduktion, lav tilbøjelighed til at sværme, nem avl og roligt temperament. Den intense avl og krydsning kan dog have bieffekter som bl.a. at de fremavlede karaktertræk med tiden forsvinder i nye generationer og at hybriderne kan have tendens til at være meget defensive og endda aggressive i omgangen. 
Nogle professionelle biavlere forsøger at genoplive oprindelige, lokale varianter og bestande, som den sorte engelske bi, den sorte franske og den brune danske, med det formål at bevare biodiversiteten og for at frembringe mere rolige bier. Disse bestræbelser er især udpræget i England (British Isles Bee Breeding Association; BIBBA), Irland (Galtee Bee Breeding Group), og i Danmark.
Charles Butler kaldes undertiden for Faderen til engelsk biavl, idet han gjorde studier i bier i slutningen af 1500-tallet, hvor han bl.a. observerede at bier producerer voks samt at dronerne er mandlige, mens dronningen er en hun-bi.Biavl har dog været i kendt længe inden i Europa. Ifølge legenden indførte den irske helgen Modomnoc biavlen til Irland i 500-tallet.
Høst af honning fra kolonier af vilde bier er en af de ældste menneskelige aktiviter og praktiseres stadig i indfødte samfund i dele af Afrika, Asien, Australien og Sydamerika. Nogle af de ældste spor af tegn på indsamling af honning fra vilde bier, findes på hulemalerier, der er dateret til omkring 13.000 f.Kr. Honningen blev sædvanligvis samlet ved at pacificere bierne med røg og derefter brække træet eller klippen, hvor kolonien holdt til, op, hvilket naturligvis ofte resulterede i den fysiske ødelæggelse af kolonien.
På et tidspunkt begyndte mennesket at domesticere bierne i kunstige bikuber, fremstillet af hule træer, trækasser, lerkar/krukker eller flettede kurve af strå (det, de fleste på vore breddegrader forstår ved en 'bikube'). Tæmningen af bierne var meget udviklet i det gamle Egypten og forseglede krukker med honning er fundet i bl.a. Tutankhamons grav. Biavl er også udførligt behandlet af antikkens romerske forfattere som Virgil, Gaius Julius Hyginus, Varro, og Columella. Dele af biernes liv behandles også indgående af Aristoteles.
Arkæologen Amihai Mazar fra Jerusalem's Jødiske Universitet har fundet spor af avanceret bihold i ruinerne af byen Rehov (der havde 2000 indbyggere på Israeliternes og kana'anæernes tid, og altså blomstrede i bibelens tid, for ca. 3000 år siden). Disse fund inkluderede bl.a. 30 intakte kuber, dateret til ca. 900 f.Kr. Kuberne var fremstillet af strå og soltørret ler og lå i gårde med 100 kuber. Ezra Marcus, en ekspert fra Haifa Universitet, udtalte at fundene var et lille blik ind i virkelighedens biavl på den tid, der også afspejles i tekster og antik kunst fra Mellemøsten. Den religiøse forbindelse sås også i fundet af et alter nær kuberne, dekoreret med frugtbarhedsgudinder.
I adskillige årtusinder, var menneskets forståelse af biernes biologi og økologi meget begrænset og præget af overtro og folklore. Oldtidens mennesker troede at bidronningen var en han, kaldet en bi-konge og der var ikke en egentlig forståelse af, hvordan bier reproducerer sig. Det var ikke før det 18. århundrede at europæiske naturfilosoffer begyndte at foretage videnskabelige studier af bikolonier og fik en forståelse af biernes komplekse og skjulte biologiske verden. Særligt fremtrædende videnskabelige pionerer var bl.a. Svammerdam, René Antoine Ferchault de Réaumur, Charles Bonnet og den blinde schweiziske forsker Francois Huber. Swammerdam og Réaumur var blandt de første, der benyttede mikroskoper og dissektion til at undersøge honningbiens indre. Réaumur var blandt de første til at konstruere et såkaldt observationsstade med glasside, for bedre at kunne observere aktiviteterne inde i boet. Han så dronninger lægge æg i åbne celler, men vidste stadig ikke, hvordan dronningen bliver befrugtet. 
Ingen havde nogensinde set en dronning og en drone parre sig og mange teorier gik ud på at dronningen var selvbefrugtende, mens andre troede, at en slags duft eller 'sved' fra dronerne befrugtede dronningerne, uden egentlig fysisk kontakt. Huber var den første, der gennem observation og eksperimenter beviste, at dronningen bliver fysisk insemineret udenfor stadets rammer, ofte i stor afstand fra det. Ved at følge Réaumur's forskrifter, udviklede Huber observationsstader og opdelte stader, der kunne åbnes ligesom en bog, for bedre at studere de individuelle vokskager. 
Dette var en betydelig forbedring af den direkte observation af aktiviteterne i boet. Huber blev blind allerede før han var fyldt tyve og han ansatte derfor en assistent ved navn Francois Burnens til at foretage de daglige observationer og udføre præcise eksperimenter og til at nedskrive resultaterne af disse over en periode på mere end tyve år. Hubers observationer  bekræftede, at en bifamilie består af en dronning, der er mor til alle hunnerne (arbejderbierne) og hannerne (dronerne) i kolonien. Han var også den første til at konstatere, at dronningens befrugtning af dronerne finder sted udenfor stadet og at dronningen bliver insemineret af et successivt antal droner højt oppe i luften på lang afstand af stadet eller kuben. 
Burnens og Huber dissekerede bier under mikroskop og var blandt de første til at beskrive dronningens ægledere og spermsæk, ligesom de konstaterede tilstedeværelsen af dronens penis. Huber anses i dag for at være 'bi-videnskabens fader' og hans værk Nouvelles Observations sur Les Abeilles ('Nye observationer af Bier') beskrev alle de basale videnskabelige fakta om biernes biologi og økologi.
De tidlige tiders indsamling af honning indebar destruktion af hele bikolonien ved høsten. Den naturlige kube blev udsat for et brutalt indgreb, ved hjælp af røg, hvorefter hele bikagen (med honning, æg, larver osv.) blev revet ud og mast sammen. Den flydende honning blev så ekstraheret gennem en si eller flettet kurv. Denne metode var naturligvis både meget destruktiv og uhygiejnisk, men for jæger-samler samfundene var dette underordnet, eftersom honningen oftest blev konsumeret umiddelbart efter indsamlingen og der altid var flere vilde bikolonier i nærheden. I de stadigt mere organiserede samfund medførte 
dette indgreb et stort tab af resurser, som gav biholdet (der altså egentlig ikke har noget med bi-avl at gøre) præg af en stadig "tilbage til start" aktivitet, men ikke desto mindre  fortsatte denne metode helt frem til det 19. århundrede. Der var ingen kontinuitet i produktionen og ingen mulighed for selektiv avl, qua ødelæggelsen af bifamilien og ikke mindst den værdifulde bidronning. 
I middelalderen var især klostre og bispegårde ofte centre for bihold, eftersom bivoks var en meget efterspurgt vare til fremstilling af finere lys til kirkelig brug og honningen benyttedes til fremstilling af forskellige alkoholiske drikke, såsom mjød i egne af Europa, hvor vindruer ikke naturligt vokser. 
Omkring midten af det 19. århundrede skete der en revolution indenfor biholdet, ved opfindelsen og perfektionen af den flytbare tavlebygning. Opfinderen hed Lorenzo Lorraine Langstroth, der var amerikansk-italiensk immigrant.  Langstroth var den første, der gjorde praktisk brug af Hubers opdagelse, at der var et præcist mellemrum mellem vokspladerne i kolonien – hvilket senere blev døbt "bi-rummet" – som bierne ikke fyldte med voks, men beholdt som frit mellemrum. Efter at have fastslået dette "bi-rum" (ca. 5-8 mm), fabrikerede Langstroth en række trærammer, der nøje overholdt mellemrummet og kom dem i en rektangulær kasse. Da han installerede en bisværm i kassen, opdagede han, at bifamilien byggede parallelle vokskager i kassen, uden at forbinde dem til hverken de andre rammer eller til kassens vægge. 
Dette gør i realiteten biavleren i stand til at tage en hvilken som helst ramme op af kassen til nærmere inspektion, uden at gøre skade på hverken bier eller bikage. Det siger sig selv, at dette heller ikke går ud over hverken æg, larver eller pupper, der måtte befinde sig i rammerne. Det betød også, at rammerne, der kun indeholdt honning, kunne fjernes og høstes uden at gøre nogen skade på familien, hvorefter den tømte honningkage efterfølgende kan sættes intakt tilbage i stadet. Langstroth beskrev sine erfaringer, om genopdagelsen af birummet og udviklingen af hans patenterede bevægelige stade (som egentlig var en kasse), i det nu klassiske værk The Hive and Honey-bee, 1853. Opfindelsen af det flytbare stade satte gang i en fremvækst af 
Langstroth's udvikling af bistader blev hurtigt videreført af både biavlere og opfindere på beggede sider af atlanten, og et stort antal forskellige designs blev udviklet og perfektioneret i England, Frankrig, Tyskland og USA. Klassiske former som Dadants stadet og Langstroth stadet er stadig dominerende i USA. I Frankrig (og også Danmark) blev især De-Layens trugstade populært. I Storbritannien blev British National Hive standard så sent som 1930erne, mens det mindre Smith Hive stadig er populært i Skotland. Trugstadet er stadig meget udbredt i Skandinavien og Rusland, dog nok mest på hobbyplan, mens egentlige erhvervsbiavlere ofte foretrækker stabelstader. Regionale udformninger af staderne er ofte dikteret af klimaet, floraen og distinkte reproduktive træk hos de forskellige underarter af den indfødte honningbi i hver bioregion. 
Forskellene i stadernes fysiske dimensioner er dog stort set underordnede de samme faktorer i udformningen – de er alle kvadratiske eller rektangulære, gør brug af flytbare trærammer, består af en bund ('"gulv"), et "trug" (hvor tavlerne sidder), et metalgitter og et tag. Oprindelig blev staderne typisk fremstillet af vejrbestandige træsorter, såsom cedertræ, fyr eller cypres, men efterhånden er stader fremstillet af polystyren blevet meget udbredt. Staderne er udstyret med et dronninggitter mellem tavlerne med avl og honning, for at forhindre dronningen i at lægge æg i celler og tavler, der ligger op ad honningforrådet, som benyttes til konsumering. Udbruddet af forskellige former for midepest i det 20. århundrede har også gjort, at stadebunden ofte helt eller delvis erstattes med et trådnet og en udtræksskuffe. 
Det 19. århundrede kunne opvise en eksplosion indenfor opfindere og innovatorer, der dels perfektionerede udformningen og produktionen af bistader, omgangen og selve opdrættet, den selektive avl, udvindingen af honning m.m. Særligt fremtrædende navne var bl.a. 
L.L. Langstroth, anerkendt som den amerikanske biavls fader. Ingen person har isoleret set haft større indflydelse på moderne biavl.
Moses Quinby, ofte kaldet 'den kommercielle biavls fader' i USA. Forfatter til Mysteries of Bee-Keeping Explained.
A.J. Cook, forfatter til The Bee-Keepers' Guide; or Manual of the Apiary, 1876.
Dr. C.C. Miller var en af de første, der drev biavl på et kommercielt plan og fra 1878 og resten af sit liv var i stand til at leve af det.
Major Francesco De Hruschka var en italiensk militærofficer, som gjorde en grundlæggende nødvendig opfindelse indenfor kommerciel biavl. Han opfandt i 1865 en simpel maskine til at udtrække honningen fra tavlerne ved hjælp af centrifugalkraften. Udgangspunktet var ganske simpelt at lave en metalramme, der kunne fastholde rammen, mens den blev sat i omdrejninger i en beholder, hvorefter honningen blev 'slynget' ud af tavlerne og kunne tappes fra beholderens bund. Dette gjorde, at tavlerne kunne returneres intakte, men tomme, til stadet, hvilket sparede både bier og biavler for enome mængder af tid, arbejde og materialer. Opfindelsen kaldes en honningslynge.
Der er store regionale variationer i de stadetyper, hvor bierne holdes. Et stade er en rektangulær kasse fyldt med udtagelige rammer i træ eller plastic, hvor der på hver især fra biavlerens side er indsat en plade af voks eller plastic, med heksagonalt mønster. Bierne bygger så videre på cellerne ud fra mønsteret i 'fundamentet'. Der findes to cellestørrelser, et 'arbejder fundament', der gør bierne i stand til at lave små celler til arbejderbier, yngel og honning og et større 'drone fundament', som bierne kan benytte til at producere droner, altså bier af hankøn.
De nedre tavler indeholder bidronningen og de fleste af arbejderbierne samt pupper, mens de øvre primært indeholder honning. Kun de unge 'plejebier' kan producere voksflager, ved at udskille dem som sekret fra mellemrummene i deres maveplader. De bygger bikagen op ved at benytte fundamentet som udgangspunkt og derefter fylder de cellerne i pladerne med honning eller pollen. Pladerne kan flyttes og fjernes uden problemer i forbindelse med høst og avl.
Da biavleren jo ikke har kontrol over, hvor bierne flyver hen, kan biavl kun anerkendes som økologisk, hvis der i flere kilometers afstand fra bistadet kun forekommer udyrket land eller økologisk landbrug. 
Der er i 2005 anerkendt én økologisk biavler i Danmark.Alternativ form for biavl kan der læses om i artiklen: Bier på en karrusel! skrevet af Wayne Kristensen 
Kendskab til bierne, deres struktur og opførsel, kommer i absolut første række for biavleren, da den almindelige omgang lettes meget ved dette. De fleste biavlere benytter dog herudover også forskellige beskyttelsesforanstaltninger. Uerfarne biavlere og nybegyndere benytter typisk handsker og en slags hættetrøje med slør eller ditto hat. Mere erfarne biavlere undlader sommetider at benytte handsker, fordi disse kan virke hæmmende i den delikate omgang med bifamilien. Ansigt og nakke er de vigtigste områder at beskytte, så langt de fleste vil benytte i hvert fald et slør. Beskyttende påklædning bør være lyst og helst ikke kulørt, ligesom det bør være fremstillet af bløde og glatte materialer. Dette sikrer, at bierne vil 'genkende' biavleren som en ven, og ikke en naturlig fjende som f.eks. grævling, ræv, bjørn og andre, der typisk er mørke med tyk pels. 
Meget defensive bifamilier kan tiltrækkes af åndedrættet, og et bistik i ansigtet kan forårsage langt større smerte og hævelser end stik andre steder på kroppen. Et stik fra biens brod på f.eks. hånden kan normalt fjernes ved øjeblikkeligt at skrabe den væk med en negl eller kniv, for at fjerne og reducere mængden af giftindsprøjtning. Biens brod har meget svært ved at trænge igennem menneskets tykke hud, og den vil derfor oftest blive revet ud af biens krop (hvilket naturligvis typisk forårsager biens død) og blive siddende efter stikket, inklusiv dens giftsæk, der stadig pumper løs.
Røg er biavlerens udvej når alt andet fejler. De fleste biavlere benytter en røgpuster, et apparat der er lavet til at skabe røg ved ufuldstændig forbrænding af forskellige materialer. Røgen dæmper bierne og får dem til at søge ned på tavlerne for at æde honning, i forventing om at der måske er en 'skovbrand' under opsejling, der kan tvinge kolonien til at forlade boet. Røgen dæmper også lugten af feromoner udskilt fra vagtbier, eller fra bier der uheldigvis bliver mast under inspektionen. Koloniens generelle tilstand af forvirring giver biavleren mulighed for at åbne stadet og arbejde, uden at udløse en fjendtlig reaktion fra bifamilien. En teori går ligeledes ud på, at når bierne fylder maven op med honning (pga. 'branden'), har den mindre bevægelsesfrihed og dermed sværere ved at stikke, dette er dog ikke videnskabeligt bevist. 
Røg er diskutabelt i forbindelse med bikolonier der sværmer, da disse ikke har adgang til en forråd af honning, de kan konsumere. Normalt er røg slet ikke nødvendig, da bisværme har en tendens til at være mindre defensive fordi de ikke har noget forråd at vogte over og en ny sværm i øvrigt allerede har 'tanket op' hjemmefra. 
Røgpusteren kan benytte mange former for materialer til forbrænding, så længe disse er naturlige og ikke indeholder giftige og farlige substanser. Gode røggivere er f.eks. hessian, tobaksstilke, fyrrekogler, bølgepap og tørt eller råddent træ. Nogle forhandlere af biavlsmateriel sælger også forbrændingsmaterialer såsom papirpulp og presset bomuld, eller endda røg på spraydåser. Der findes alternativt også en substans, kaldet 'flydende røg', som er en vandbaseret opløsning, der sprøjtes ud over bierne.
et antal droner af hankøn, i et antal af tusinder i en stærk familie, til ganske få om efteråret eller i kolde sæsoner.Bidronningen er den eneste seksuelt udviklede hun i bikolonien, og samtlige arbejderbier og droner er hendes afkom. Dronningen kan leve tre år eller mere og er i stand til at lægge mere end en halv million æg i løbet af hendes levetid. Højdepunktet af fødedygtighed ligger fra sent forår til sommer, hvor en første kvalitets dronning er i stand til at lægge 3000 æg i løbet af blot een dag, hvilke tilsammen vejer mere end det dobbelte af dronningens egenvægt, men dette hører dog også til undtagelsen. En 'normal' dronning lægger typisk 2000, og mere gennemsnitligt, ca. 1500 æg om dagen. Dronningen kommer fra et almindeligt arbejder-æg, 
men bliver under opvæksten fodret med en speciel diæt, bestående af større mængder Gelée Royale end de ordinære arbejderbier, hvilket resulterer i en radikalt anderledes udvikling og endelig forvandling. 
Dronningen 'styrer' bikolonien gennem produktion og udskillelse af feromoner. Et af disse kemikalier undertrykker udviklingen af æggestokkene hos arbejderbierne i kolonien og dermed deres evne til at lægge æg.
Dronningen kommer ud af sin celle efter 15 dages udvikling og forbliver i boet 3-7 dage, før hun drager ud på sine flyveture for at parre sig. Hendes første tur varer kun få sekunder, hvor hun orienterer sig om boets placering og sted. De efterfølgende varer 5-30 minutter, hvor hun parrer sig med et antal droner på hver tur. På adskillige ture, ja op til 20 eller flere, modtager og opbevarer dronningen sæd fra et antal droner, der er i stand til at befrugte hundrede tusinder æg. Hvis det ikke lykkedes hende at forlade boet for at parre sig, f.eks. pga. dårligt vejr eller fordi hun er fanget i en del af boet, forbliver hun ubefrugtet og vil derfor kun være i stand til at lægge drone-æg, men ikke arbejderbier, hvilket er lig med koloniens undergang. 
Parringen finder sted på nogen afstand af boet og mere end 10-12 meter over jorden. Det menes at årsagen til dette er, at de svagere droner så bliver udskilt fra de stærkere, hvilket igen betyder at de hurtigste og stærkeste droner får lov at videreføre deres gener.
Efter at have opnået en succesfuld parring vil dronningen begynde at lægge æg første gang få dage senere. Størstedelen af de æg hun producerer er befrugtede og frembringer arbejderbier. Hvis hun lægger et ubefrugtet æg, bliver det til en drone. Hvordan kolonien beslutter, hvor mange arbejdere der skal udklækkes kontra hvor mange droner, er ikke fuldt opklaret.
Langt hovedparten af individerne i en koloni er arbejderbier af hunkøn. I højsæsonen midt på sommeren, hvor aktiviteten i boet er hektisk og foregår non stop, kan en arbejderbis livslængde være så kort som seks uger. I det sene efterår, når der ikke længere produceres yngel og der ikke samles nektar, er arbejderbiernes livslængde omkring 16 uger, altså hele vinteren. Arbejderbien udfører forskelligartede opgaver i boet i sin livsperiode, dikteret af biens alder.
Droner er fysisk de største bier i kolonien, næsten tre gange større end arbejderbierne. De arbejder ikke, indsamler ikke pollen eller nektar og avles kun med det ene formål at parre sig med nye dronninger, ved at befrugte dem på disses flyvetur udenfor stadet/kuben. Bikolonien vil typisk begynde at fremavle droner nogle uger før påbegyndelsen af dronningeceller, for enten at kunne imødegå en 'svag' (f.eks. uproduktiv) dronning, eller som forberedelse til at sværme. Når sæsonen for opfostringen af bidronninger er ovre, vil bierne i koldere egne smide dronerne ud af boet, ved at bide i og rive deres ben og vinger af. Dronerne er nemlig på dette tidspunkt blevet en unødvendig byrde for kolonien i den forestående kolde periode og kan derfor ikke tolereres.
Bikoloniens udvikling følger et cyklisk mønster gennem året, der begynder om foråret med den voldsomme udvidelse af yngel, så snart der kan indsamles pollen til føde for laverne. Visse dele af yngelplejen begynder så tidligt som januar, selv i kolde vintre, men den egentlige avl og udklækning accellerer og topper i maj (på den nordlige halvkugle). De enkelte biracer synkroniserer dette kapløb med tiden individuelt, alt efter udbuddet og blomstringen af floraen i den specifikke region. Nogle dele af Europa har to nektar-sæsoner: en i det sene forår og en ny hen i august, mens andre dele 
kun har en enkelt sæson. Biavlerens dygtighed afhænger af dennes evne til at forudsige, præcist hvornår nektarindsamlingen i vedkommendes område begynder, og i at sikre, at kolonien får skabt et maksimum af trækbier'indsamlere' på præcis det rigtige tidspunkt.
Et særdeles vigtigt område er biavlerens forhindring eller klog udnytelse af biernes impuls til at sværme. Hvis en koloni uventet sværmer, og biavlerne ikke når at indfange eller inddæmme sværmen, vil resultatet uundgåeligt blive en meget reduceret honninghøst. Men hvis biavleren på den anden side udnytter impulsen til at sværme, ved at fremavle en ny dronning i boet, og holde bierne i  kolonien sammen, vil honninghøsten blive maksimeret. Det kræver dog mange års erfaring og praksis at styre alle disse processer til succes, selvom de fleste begyndere i biavl af forskellige grunde vil opleve at få en god høst ud af affæren.

Bibelen (gr. βιβλία biblia "bøger") er betegnelsen for de grundlæggende kanoniske skrifter i jødedommen og kristendommen. Den hebraiske (jødiske) Bibel, også kaldet Tanakh, er ikke identisk med den kristne Bibel, som beskrives her. I kristendommen varierer antallet og indholdet af Bibelens bøger.
Det Gamle Testamente er næsten identisk med den hebraiske Bibel, der var delt i tre: Torah (Loven), Nevi’im (Profeterne) og Kethuvim (Skrifterne). Bibelen indeholder i nogle kirkesamfund yderligere de Deuterokanoniske Bøger, som i den katolske og ortodokse kirke medregnes til Det Gamle Testamente, men som ikke regnes for kanoniske af alle jøder og protestanter. I de fleste protestantiske bibler udelades de helt. Den tidlige kristendom byggede på Septuaginta, den græske oversættelse af Tanakh, som har rødder i det 3. århundrede f.Kr.. Septuaginta indeholdt de deuterokanoniske skrifter.
Det Nye Testamente indeholder de særligt kristne skrifter, som blev skrevet på græsk i det første århundrede e. Kr. (Apokryferne findes således ikke i den hebraiske Bibel).Bibelen indeholder skrifter af vidt forskellige genrer som jura, poesi, historie og profeti. Bibelens bøger inddeles i protestantisk tradition i to testamenter, 66 bøger, 1.189 kapitler og 31.173 vers. Denne opdeling er først kommet til, da det blev nødvendigt at henvise nøjagtigt til bibelstederne. Bibelen er almindeligt anset for at være den bedst sælgende bog nogen sinde. Bibelen er den bog i verden, som er oversat til flest sprog. I oktober 2016 er hele Bibelen oversat til 636 sprog, Det Nye Testamente til 1442 sprog og dele af biblen er oversat til 1145 sprog. Bibelen til dels eller helt er tilgængelig på 3223 sprog.
Det danske ord Bibel har en lang og ofte utydelig etymologisk historie. Betegnelsen stammer fra græsk biblía (flertalsformen af biblíon lille bog) som formentlig stammer fra det græske bíblos eller býblos som betyder papyrus, skriftrulle eller bog efter den fønikiske havneby Byblos, hvorfra papyrus blev eksporteret. Det græske udtryk ta biblia bruges om den kristne kirkes kanoniske skrifter så tidligt som 223 e. Kr. Ordet blev på latin brugt i udtrykket biblia sacra (de hellige skrifter).
Den hebraiske Bibel (hebr. תנ"ך tanakh) indeholder 39 skrifter og er næsten identisk med Det Gamle Testamente. Den er skrevet på hebraisk, hovedsageligt af og til hebræere. Tanakh (TaNaKh) er et initialord for de tre dele i den hebraiske bibel: Torah ("Loven"), Nevi’im ("Profeterne") og Ketuvim ("Skrifterne"). Teksten var oprindeligt hele de kristnes bibel og bliver flere steder i Det Nye Testamente refereret til som "skriften" eller "skrifterne". Den hebraiske Bibel er en vigtig kilde til det teologiske studie af Bibelen, og teologistuderende undervises i hebraisk for at kunne studere teksten på originalsproget.
Hvor skrifterne i den jødiske Tanakh inddeles i de tre hovedinddelinger, Loven, Profeterne og Skrifterne, har den kristne tradition arrangeret Det Gamle Testamentes skrifter i overensstemmelse med Septuaginta (LXX), der inddeler Bibelens bøger i historiske skrifter, visdomsskrifter og profetiske skrifter. Det giver et mere eskatologisk præg, der peger frem mod forløsning, idet samlingen slutter med den messianske profeti sidst i Malakias’ Bog modsat Tanakh, der slutter med opfordringen til at bygge et nyt tempel i Anden Krønikebog.
Den jødiske tradition inddelte omkring det 5. århundrede f.Kr. de fem Mosebøger i 54 ugentlige afsnit, som læses højt som toralæsning hver sabbat. Cyklusen ender og gentages ved den jødiske fest Sukkot. Disse inddelinger svarer ikke til de nuværende kapitler.
Torahen eller "loven" forstået som "instruktion" er grundlaget for de religiøse jødiske regler og forskrifter og består af:
Femte Mosebog (hebr. דברים Devarim, gr. Δευτερονόμιον Deuteronómion, latin Deuteronomium)Den hebraiske titel kommer fra det første ord i hver del bortset fra Fjerde Mosebog, hvor det er det femte ord. Bøgerne indeholder 613 mitzvot eller bud fra Gud, som danner basis for den religiøse jødiske lov (Halakha).
Torahen beskriver tre stadier i forholdet mellem Gud og menneske. Første Mosebog 1-11 beskriver menneskehedens generelle historie med skabelsen, syndefaldet og menneskets forfald derefter. De sidste 39 kapitler i Første Mosebog, hvor Abraham udvælges til stamfader til et talrigt folk, hvorigennem  skal velsignes. Abraham blev af Gud kaldet til at drage til Kana'an hvor løftet blev gentaget til hans efterkommere, Isak, Jakob og Josef. I de sidste fire bøger fortælles historien om Moses, som levede flere hundrede år efter patriarkerne i Egypten, og beretter om israelitternes udvandring fra Egypten, ørkenvandringen og fornyelsen af pagten med Gud ved Sinai Bjerg. Torahen ender med Moses' død.
Nevi'im eller "profeterne" indbefatter nogle skrifter, der henviser til de historiske skrifter i Bibelen. Bøgerne beskriver dommertiden, oprettelsen af det israelittiske monarki, delingen i to kongeriger og profeter som, på Guds vegne, advarer og dømmer kongerne og folket i Israel. Skrifterne slutter med babylonernes erobring af Sydriget Juda. Ifølge jødisk tradition bliver Nevi'im inddelt i otte bøger. Den inddeling følges ikke i normale danske bibeler:
Tolvprofetbogen, (hebr. תרי עשר Tre Asar), inkluderer de tolv små profeter: Hoseas’ Bog, Joels Bog, Amos' Bog, Obadias' Bog, Jonas' Bog, Mikas Bog, Nahums Bog, Habakkuks Bog, Sefanias’ Bog, Haggajs Bog, Zakarias’ Bog og Malakias’ Bog
Ketuvim, eller "skrifterne" på dansk, er 11 bøger skrevet af forskellige forfattere og indeholder den israelittiske visdomslitteratur. Ifølge rabbinsk tradition er mange af salmerne skrevet af David; Kong Salomon formodes som ung at være forfatteren til Højsangen, Ordsprogenes Bog midt i livet og Prædikerens Bog i hans alderdom. Ruths bog er den eneste bibelske bog om en ikke-jøde. Fem af bøgerne kaldes "De fem Skriftruller" (Megilot) og bliver læst op under de jødiske fester: Højsangen ved påsken; Ruths Bog ved shavuot; Klagesangene ved tisha b'av; Prædikerens Bog ved sukkot; og Esters Bog ved purim. Overordnet set indeholder "skrifterne" poesi, filosofiske refleksioner over livet, profeternes og andre israelittiske lederes levned under det babylonske fangenskab. Det ender med det persiske dekret, som tillader jøderne at vende tilbage til Jerusalem og genopbygge templet.
Det Gamle Testamente er indholdsmæssigt identisk med den hebraiske Bibel og har fået betegnelsen, fordi den i kristen sammenhæng repræsenterer "Den Gamle Pagt". Det var den pagt, Gud sluttede med Moses på Sinai. Allerede i Jeremias 31,31 taler profeten om en "ny pagt", der skal erstatte den gamle pagt. I begyndelsen af kirkens historie var den græske oversættelse af den hebraiske bibel, Septuaginta, kirkens Bibel. Efterhånden blev flere skrifter, der repræsenterede den kristne fortolkning af Tanakh, kanoniseret og formede "Den Nye Pagt". Jesus Kristus er den nye pagts repræsentant, og Det Gamle Testamente læses af kristne i lyset af Jesus som opfyldelse af messiasprofetierne. Hebræerbrevet siger: "Derfor er Kristus formidler af en ny pagt, for at de kaldede kan få den evige arv, der er lovet, ved at han er død til forløsning fra overtrædelserne under den første pagt." (Hebr 9,15) Jesus bliver for kristne en fortolkningsnøgle og får afgørende betydning for forståelsen af den hebraiske bibel.
Det Nye Testamentes 27 skrifter er skrevet på græsk og er inddelt efter forskellige principper. Først er der de historiske skrifter med de fire evangelier, Matthæus-, Markus-, Lukas- og Johannesevangeliet. De er sandsynligvis sorteret efter alder. Derefter kommer Apostlenes Gerninger, som danner overgang fra evangelierne til brevene, som ofte handler om apostlenes gerninger.
Paulus' breve består af 13 breve og er inddelt i to kategorier: Menighedsbrevene, som er sorteret efter størrelse, og de personlige breve. Derefter kommer Hebræerbrevet, som på grund af usikkerhed om forfatterskabet er sat efter Paulus’ breve. I begyndelsen af kirkens historie mentes Paulus at være forfatteren.
De syv katolske breve (eller almindelige breve) har denne betegnelse, fordi de ikke har en specifik modtager, men er skrevet til et bredt publikum. Johannes' Åbenbaring er den naturlige afslutning på den kristne bibel med syner om den nye himmel og den nye jord. GT repræsenterer forjættelsen, NT repræsenterer opfyldelsen, og GT er til stede i NT ved over 300 citater.Paulus' personlige breve: Romerbrevet, 1. Korintherbrev, 2. Korintherbrev, Galaterbrevet, Efeserbrevet, Filipperbrevet, Kolossenserbrevet, 1. Thessalonikerbrev, 2. Thessalonikerbrev, 1. Timotheusbrev, 2. Timotheusbrev, Titusbrevet og Filemonbrevet.
De syv katolske breve: Jakobsbrevet, 1. Petersbrev, 2. Petersbrev, 1. Johannesbrev, 2. Johannesbrev, 3. Johannesbrev og Judasbrevet.
Ordet "kanon" betyder rettesnor, målestok. I den tidlige kirke betød ordet samlingen af de hellige skrifter til brug i menigheden. Betegnelsen blev hurtigt ensbetydende med en lukket gruppe bøger med autoritet i betydningen, regel eller retningslinje. Bøger, der ikke fandtes på denne liste, omtaltes som "apokryfe" dvs. skjulte. De er Guds autoritative ord til menigheden på jorden.
Det Nye Testamente (NT) bevarer tredelingen fra den hebraiske Bibel: Loven, Profeterne og Skrifterne. I Luk 24,44 henviser Jesus til det "som står skrevet om mig i Moseloven, hos profeterne og i salmerne." Hvilket er en tidlig henvisning til den tredelte hebraiske tekst, som blev kanoniseret i disse tre stadier: Loven før eksilet i Babylon i 586 f. Kr., Profeterne, omkring den syriske forfølgelse af jøderne og Skrifterne efter Kristi fødsel. Der er ikke konsensus i sagen blandt teologer.
I sidste halvdel af første århundrede blev tidlige kristne skrifter accepteret som autoritative. Det medvirkede til at jøderne "lukkede" deres kanon, som eller af natur havde stået åben pga. de profetiske skrifters natur. De medtog færre skrifter, end hvad der var oversat til græsk i Septuaginta. Denne kanon forudsætter Filon, Josefus, Det Nye Testamente (Luk 11,51) og Talmud.De nytestamentlige forfattere henviste til Det Gamle Testamente som inspireret af Gud, tidligst i 2 Tim 3,16: "Ethvert skrift er indblæst af Gud og nyttigt til undervisning, til bevis, til vejledning og til opdragelse i retfærdighed..."
Det skulle være skrevet af et førstehåndsvidne eller på vegne af et (Antikvitets-princippet)
Det måtte ikke indeholde ny eller modstridende lære i forhold til De Hellige Skrifter (Ortodoksi-princippet).Den gammeltestamentlige (GT) kanon , blev brugt i de kristne menigheder i den græske oversættelse. Efterhånden tilføjede menighederne flere og flere skrifter, som siden er blevet samlet til det Nye Testamente (NT). Efterhånden som øjenvidnerne til beretningerne døde, blev der brug for at nedskrive begivenhederne omkring Jesu liv og lære. Desuden vejledte og underviste apostlene de nye menigheder i læren. Det resulterede i, at en grundstamme af historiske beretninger og opbyggelige breve blev samlet før år 200 e. Kr. Drøftelser omkring nogle skrifter fortsatte ind i det 3. og 4. århundrede på flere kirkemøder, men de fire evangelier, Apostlenes Gerninger, en samling af Paulus' breve og andres breve og til sidst det apokalyptiske skrift Johannes' Åbenbaring var der ikke uenighed om. Rækkefølgen varierer lidt mellem forskellige bibeludgaver, og der er stadig mindre variationer i kanon mellem forskellige kirkesamfund.
Under reformationen forslog flere reformatorer nye lister af kanoniske bøger. Ikke uden debat forblev kanon dog den samme. Men de gammeltestamentelige (GT) apokryfer gik af brug i de protestantiske kirker, i modsætning til den katolske. Det protestantiske GT har derfor 39 skrifter, og NT har 27 skrifter. Katolikker og protestanter har de samme bøger i NT.
Bibelen beskriver ét folks , israelitternes, historiske udvikling i en lang periode. Historien begynder i Mesopotamien, hvor Abraham bliver kaldet af Gud til at bosætte sig i Kana'an (nu Staten Israel og Palæstina). På grund af hungersnød rejste Abrahams, Isaks og Jakobs efterkommere til Egypten. Efter et længere ophold i Egypten vandrede slægten til Kana'an - efter 40 år i ørkenen under ledelse af Moses. Folket fik nu loven. Dateringen af begivenheden er omdiskuteret. Efterfølgeren, Josva, førte dem ind i Kana'an og ledte invasionen af landet, som var beboet af andre stammer. Efter 400 år med skiftende dommere ønskede folket en konge, Kong Saul, som blev fulgt af Kong David og Kong Salomo. Efter Salomos fremgangsrige regeringstid deltes landet i to. De ti nordlige stammer i "Nordriget" (Israel), de to stammer Juda og Benjamin i "Sydriget" (Juda), hvor Davids efterkommere sad på tronen til 586 f.Kr., hvor Juda blev indtaget af babylonerne og befolkningen ført i eksil.
Omkring 70 år senere fik en del af befolkningen lov til at drage tilbage og opbygge templet og bymuren i Jerusalem. Det foregik under ledelse af Ezra og Nehemias. Siden var landet i hænderne på forskellige herskere og nogle få år under selvstændigt styre, indtil romerne indlemmede det som provinsen Iudaea i Romerriget i år 63 f.Kr.
Mellem år 7 og 4 f.Kr. blev Jesus født under Herodes den Store, som havde udvidet templet og bygget flere større paladser og fæstninger i landet og metropolen Caesarea Maritima som en hyldest til kejseren i Rom. År 66 e.Kr. blev den jødiske opstand slået ned og i år 135 blev jøder forbudt adgang til Jerusalem, som fik ændret navn til Aelia Capitolina.
Alle nytestamentlige skrifter er præget af Jesus Kristus som udgangspunkt for tro og forkyndelse og er den centrale figur i kristendommen. Markusevangeliet præsenterer sig således: "Begyndelsen på evangeliet om Jesus Kristus, Guds søn." (Mark 1,1) Evangelierne beretter om Jesu undervisning og underfulde gerninger; om hvordan han samlede disciple omkring sig, kom i konflikt med det bestående samfund, blev anklaget for gudsbespottelse; hvordan han blev korsfæstet, døde og efter tre dage genopstod. Sidenhen sendte han sine disciple ud for at forkynde evangeliet for alle folkeslag. Ligeledes gælder for brevene og de øvrige skrifter i Det Nye Testamente. Jesus Kristus spiller en altdominerende rolle i Paulus' forfatterskab. Romerbrevet indledes med: "evangeliet om hans søn, Jesus Kristus, vor Herre." (Rom 3,1) Jesus bliver af de nytestamentlige forfattere og kirken anset for at være opfyldelsen af de messianske profetier i Det Gamle Testamente. Ifølge dem er Jesus "opfaret til himmels, siddende ved Gud Faders, den Almægtiges, højre hånd, hvorfra han skal komme at dømme levende og døde."Apostlenes breve er ifølge deres selvvidnesbyrd forsøget på at realisere missionsbefalingen ved at viderebringe Jesu lære og udlægge hans undervisning. Apostlene taler ifølge Jesus med hans autoritet og deres ord skal tillægges lige så stor betydning som hans egne.
Bibelsk arkæologi er den gren af arkæologien, som beskæftiger sig med bibelske vidnesbyrd. Arkæologer har gennem tiden forsøgt enten at underbygge eller undergrave Bibelens troværdighed gennem arkæologiske udgravninger i Mellemøsten: rester af bygninger og byer, tekstfund og inskriptioner. Bibelske manuskripter er blevet sammenlignet med andre tekster fra de omkringliggende samfund for at få en større erkendelse af Bibelens  og den kultur teksterne er skrevet i. Blandt de vigtigste udgravninger kan nævnes: Hizkias tunnel under Jerusalem, Jerikos mure, Sankeribs belejringsrampe, Siloam dam, Templet i Jerusalem og Dødehavsrullerne i Qumran. Derudover findes utallige mindre udgravninger og enkeltfund med relation til de bibelske beretninger.
Den bibelske arkæologi viser, at Bibelens begivenheder er forankret i samtidens historie, men langt fra alt er arkæologisk beviseligt. Arkæologen Flinders Petrie var den første til at gennemføre en videnskabelig udgravning i Palæstina i 1890, hvor han i seks uger udgravede Tell el-Hesi , som fejlagtigt blev identificeret med Lakish. Han kaldes Palæstina-arkæologiens far, idet han kategoriserede og inddelte fund i arkæologiske perioder og forsøgte at datere ud fra potteskår og lagdelingen i forskellige udgravninger.
De ældste komplette udgaver af GT på hebraisk er Codex Aleppo (fra 920 e.Kr.) og Codex Leningradensis (fra 1008 e.Kr.), men med fundet af Dødehavsrullerne rykkede kildeteksterne et årtusind. Hele Det Gamle Testamente (undtagen Esthers Bog og Nehemias' Bog) kan med fundet af Dødehavsrullerne siges at foreligge i stort set endelig form i de sidste århundreder f.Kr., men herudover er det særdeles svært at sige noget sikkert om tidsfæstelsen af de bibelske bøger. Langt de fleste skrifter fra Qumran er fragmenter og dokumenterer derfor ikke hele GT. En del afsnit af GT kan dog dateres tidligere, heriblandt den aronitiske velsignelse (4 Mos 6,4-26), fra tiden lige før Jerusalems ødelæggelse i 586 f.Kr. Nedskrivningen af GT er formentlig sket i en meget lang periode på omkring 1000 år, hvilket bl.a. kan ses på den store sproglige udvikling i teksterne. Teksterne kan være skrevet mellem 1400-200 f.Kr.
NT er repræsenteret med over 5000 tekstfund på græsk fra antikken, og over 8000 på andre sprog. Den bibelske tekst er dermed bedre bevaret end Homer. Det er svært at datere det tidligste tekstvidner til NT, men der er bred enighed om, at den såkaldte John Rylands-papyrus eller P52, der indeholder et stykke af Johannesevangeliet, kan dateres til ca. 125 e.Kr.. Det gør den til det tidligste alment anerkendte tekstvidnesbyrd om Det Nye Testamente. Kan P52 dateres til denne tid, da må selve Johannesevangeliet nødvendigvis være affattet før, og Johannesevangeliet regnes almindeligvis for det seneste af de fire evangelier. Markus-, Matthæus- og Lukasevangelierne dateres normalt til 60-90 e.Kr. Johannesevangeliet til 90-100, mens Paulus' breve normalt dateres til tiden omkring år 50. Resten af brevene dateres normalt til mellem 60 og 100, og nogen daterer de sidste skrifter helt indtil 135 e.Kr.
Under reformationen i det 16. århundrede udtalte reformatorerne deres absolutte tiltro til Bibelens klarhed. De hævdede at Bibelens budskab var enkelt og letforståelig for enhver. Det medførte en revolution inden for Bibelens fortolkningshistorie, fordi kirken ikke havde monopol på fortolkning.Der findes mellem kristne talrige forskelle i, hvordan enkeltheder i Bibelen skal fortolkes og forstås. Men selv om hver bog i Bibelen stammer fra vidt forskellige historiske kontekster, lærer de fleste kristne kirker, at Bibelen som helhed har et overordnet budskab. C. S. Lewis beskriver hovedindholdet således:
Mennesket lærte at tage afstand fra Guds vilje, mennesket gjorde oprør imod Gud og synden kom ind i .
Fordi intet menneske er fri for synden, kan mennesket ikke være i forbindelse med Gud direkte, så Gud åbenbarede sig selv på måder som mennesket forstod.
Gud kaldte Abraham og hans efterkommere for at blive et redskab i Guds plan for .
Gud gav Moses og israelitterne loven (den gamle pagt), for at gøre dem bevidste dem om deres synd.
Israelitterne skulle ofre for at få tilgivelse, selvom selve ritualet ikke frelste men pegede frem mod en frelser, Messias.
Jesus Kristus er denne lovede Messias, som Johannes Døberen omtaler som "...Guds lam, som bærer s synd." (Joh 1,29).
Ved tidernes ende vil Jesus komme i magt og herlighed for at dømme .Mange kristne og jøder anser Bibelen for inspireret af Gud og nedskrevet af ufuldkomne mennesker i over 1000 år. Bibeltro (fundamentalistiske) kristne anser både Det Nye- og Gamle Testamente for at være det uforvanskede budskab fra Gud, udtalt af Gud og nedskrevet i sin perfekte form af mennesker. Dette syn på bibelen findes allerede i de tidligste kristne skrifter.
Faget teologi er et af de ældste fag og beskæftiger sig med én bog, Bibelen. De fleste universiteter grundlagt før oplysningstiden voksede ud af kirkens skoler (fx Sorbonne og Oxford Universitet), og teologi havde stor betydning i middelalderen. Teologi var "Dronningen af videnskab" og universiteter blev primært brugt til at uddanne teologer. Teologi blev i oplysningstiden udfordret fra andre fag, som stræbte efter objektivitet, og teologien blev derfor enestående pga dets konfessionelle natur, selvom det stadig er omdiskuteret. I Danmark fastholder de teologiske fakulteter at være ukonfessionelle.
Augustins forfatterskab var omfattende og indeholdt bl.a. bogen Bekendelser, filosofiske værker, stridsskrifter mod kættere, eksegese, dogmatiske og etiske værker og prædikener. Augustins teologi var revolutionær og hans lære om arvesynden har haft stor indflydelse på den katolske kirke. Han var modstander af pelagianerne og understregede kraftigt vigtigheden i barnedåb. Augustin har haft stor indflydelse på fortolkningen af Bibelen og haft stor indflydelse på teologien.
Luther (1483-1546) var katalysator for to store ændringer i brugen af Bibelen og studiet af den. Han var den første der oversatte hele Bibelen til sit modersmål, tysk, og satte sig dermed op imod moderkirken, som kun accepterede Bibelen på latin. Derudover prædikede han princippet om selvstændig fortolkning, hvormed han mente at alle mennesker selvstændigt måtte forsøge at fortolke Bibelen.I tiden fra 1466 og til Luthers Nye Testamente i september 1522 blev der dog udgivet 14 helbibler på højtysk, fire på nedertysk samt 22 udgaver af salmerne og to udgaver af andre bibeldele.Luther havde fuldstændig tillid til Bibelens skrevne ord og siger: "De hellige kunne fare vild i deres skrifter og i deres livsførelse, men Skriften kan ikke fejle". Den katolske kirke anså Luther for at være kætter og ved rigsdagen i Worms forlangte kirken at han tilbagekaldte sine skrifter, hans svar var symptomatisk for hans tilgang til Bibelen:
Sammen med den selvstændige fortolkning fulgte også ifølge Luther et ansvar for nøjagtig fortolkning for at undgå fordrejning. Derfor lagde Luther stor vægt på oplæringen i den kristne tro ud fra skrifterne, hvilket Luthers lille Katekismus er et eksempel på. Bibelen skulle ifølge Luther være kirkens højeste autoritet (sola scriptura) og er sin egen fortolker.
En schweiziske præst Karl Barth rettede en skarp kritik mod den teologi, som var fremherskende efter 1. verdenskrig. Ifølge Schleiermacher byggede kristendommen på et af mennesket projiceret gudsbillede og almen menneskelig erfaring. Han kritiserede de teologer, der gjorde teologien til religionsvidenskab og gjorde den historisk kritiske analyse til den eneste mulige bibeltolkning.
Den tyske ekseget Rudolf Bultmann fik stor indflydelse ved sin afmytologisering af de bibelske skrifter. Hans skrift Neues Testament und Mythologie fra 1941 indledte en lang debat om nytestamentlig fortolkning. Han mente at det sbillede man bliver præsenteret for i Det Nye Testamente er uforeneligt med nutidsmenneskets sbillede. Han forsøgte gennem en eksistentiel fortolkning at gøre Jesu budskab tilgængelig for et moderne litterært menneske. Bultmanns teologi stod på nogle punkter i skarp kontrast til liberalteologiens forsøg på at genskabe den historiske Jesus, i andre stod han den nær, fx i forståelsen af mytebegrebet. Bultmann blev kritiseret for sin udprægede skepticisme over for den historiske pålidelighed i de evangeliske fortællinger. Han mente at budskabet, kerygmaet, er uafhængigt af de historiske kendsgerninger, og dermed at Jesu død og opstandelse kun har betydning ved at symbolisere den forandring af eksistensen, der er menneskets mulighed.
Sondringen mellem apokryfe (skjulte eller af tvivlsom oprindelse) og kanoniske skrifter stammer tilbage fra oversættelsen af Tanakh i Septuaginta. Kanon var ikke endeligt afgjort ved denne oversættelse og oversætterne medtog flere afsnit og skrifter som ifølge jødiske skriftlærde ikke hørte med. Generelt havde man i diasporaen en mere flydende kanon. Omkring 90 e. Kr. afviste jødiske rabbinere på et møde i Jamnia de daværende apokryfer. Da GT skulle oversættes til latin fulgte apokryferne med fordi det blev bestemt på to kirkemøder at følge Septuagintas oversættelse, altså den græske og ikke originalteksten på hebraisk. Derfor inkluderede middelalderkirken de gammeltestamentlige apokryfer i kanon. De bestod af Tobits Bog, Judits Bog, Tilføjelser til Esters Bog, Første- og Anden Makkabæerbog, Visdommens Bog, Siraks Bog, Baruks Bog, Jeremias' Brev og Tilføjelser til Daniels Bog. Den romersk-katolske- og den græsk-ortodokse kirke anser disse bøger for kanoniske til forskel fra reformerte og lutherske kirker i dag.
Derudover findes der en del antikke-jødiske skrifter som kaldes De gammeltestamentlige pseudepigrafer som er skrevet mellem gammeltestamentlig og nytestamentlig tid. Af navnet fremgår det at skrifterne er skrevet under pseudonym (falsk påtegnelse) og udgiver sig for at være ældre end de er.
Liturgi er en fast gentaget ramme om gudstjenestens fejring med forskellige led som praktiseres på meget forskellige måder afhængigt af konfessionel baggrund. Bibelen er central i forståelsen af kirkens liturgi og er dybt forankret i gudstjenestens forskellige dele. Salmer og tekster fra Bibelen bliver læst op, både i synagogen om lørdagen (Torah) og i kirker om søndagen (Bibelen). Til den kristne gudstjeneste eller messe er liturgien omkring sakramenterne, nadver og dåb hovedsageligt bygget op af direkte citater fra Bibelen, og udtrykker meget centrale budskaber af den kristne tro. Nadveren bliver indstiftet af Jesus i NT og er et ritual hvor Jesus tager bolig i menneskene. Dåben er en engangshandling hvor et nyt medlem indlemmes i kirken.
Ordet andagt (af det tyske ord andenken) bruges i religiøse sammenhænge om det at tænke eller reflektere over et afsnit i Bibelen. Det betragtes som en måde at fastholde og udvikle sit åndelige liv. Andagt bliver af mange kristne praktiseret hver dag og betegnes sammen med bøn som den kristnes åndelige vejrtrækning.
Fra antikkenen har vi bevaret nogle primære oversættelser, som har dannet grundlag for en lang række af senere oversættelser. I det 2. eller 3. århundrede f. Kr. blev torahen oversat til græsk. Den oversættelse kaldes Septuaginta (LXX) og var vidt udbredt blandt græsktalende jøder og senere blandt kristne. Oversættelsen blev tilskrevet 70 uafhængige oversættere, deraf navnet. Da de mødtes for at sammenligne teksterne, var de alle helt identiske! Den afviger en del fra den standardiserede hebraiske bibel. Foruden den er der en syrisk oversættelse kaldet Peshitta, hvis oprindelse er ukendt. D sidste er den latinske Vulgata (4. århundrede), som stammer fra en kristen kontekst. Den er oversat af Hieronimus og har haft stor indflydelse på den katolske kirke. Allerede i oldtiden blev Bibelen oversat til koptisk, gotisk, etiopisk, armensk, georgisk, arabisk og slavisk.Fra reformationen skete der nybrud i oversættelsen af Bibelen: i vesten var Vulgata ikke længere grundlag, men de hebraiske og græske grundtekster. Der var en fornyet tro på Bibelens autoritet, og bogtrykkekunsten gjorde distributionen af Bibler lettere. Luthers oversættelse af Bibelen til tysk (1522) fik stor indflydelse på oversættelser til mange andre sprog. I England blev Tyndale ophavsmand til en engelsk oversættelse af NT (1526), men blev brændt på bålet for kætteri, før han nåede at gøre GT færdig. På grund af en konflikt mellem to andre bibeloversættelser (Bishops' Bible (1539) og Geneva Bible (1560)) nedsattes en konvention som skulle oversættes fra grundsprogene; det resulterede i King James Version (1611). Der er siden kommet talrige bibeloversættelse som for langt de flestes vedkommende er oversat ud fra to tekstkritiske udgaver af grundteksterne: Biblia Hebraica Stuttgartensia (GT) og Novum Testamentum Graece (NT).
Se uddybende artikel: Danske bibeloversættelserDen første komplette danske bibeloversættelse var Christian III's Bibel fra 1550. I det 16.-17. århundrede er det Luthers Bibel der ligger til grund for mange af de danske oversættelser som Frederik II's Bibel (1589) og Christian IV's Bibel (1633).
Den første danske oversættelse med grundsprogene som forlæg blev skrevet af biskop Resen og revideret af biskop Svane. Den er kendt som den Resen-svaningske Bibel (1647). Denne oversættelse var toneangivende for flere oversættelser, fx Christian VI's Bibel (1740) og helt op i det 20. århundrede. Bibelen blev genoversat fra grundsprogene i 1931 (GT) og i 1948 (NT) og igen som den autoriserede oversættelse fra 1992. Der findes desuden flere nyere danske bibeloversættelser: Seidelins oversættelse, Bibelen på hverdagsdansk og Den Nye Aftale.
Den autoriserede oversættelse fra 1992 (DO92) er blevet mødt med massiv kritik af semitiske filologer og religionshistorikere, der mener, at Bibelselskabet, som stod for oversættelsen, har vist alt for mange hensyn til den kirkelige "højrefløj" ved prøveoversættelsen. Det er kommet til udtryk ved, at de ca. 300 citater fra den jødiske bibel ("GT") i Det Nye Testamente (NT) og de mange tusinde allusioner fra NT til GT er blevet tilpasset, så begge værker fremstår som én (kristen) frelseshistorisk enhed. Det gør at brugere af den autoriserede oversættelse får præsenteret Jødedommens hellige skrifter ("GT") ud fra et kristent-konfessionelt grundlag.
I bibelsk etik ses en tydelig udvikling i de etiske principper og fastsættelser. Det er komplekst, men muligt at tegne nogen overordnede principper, som danner ramme for både GT og NT. Der er flere forskelle.
Det Gamle Testamentes grundstamme er Loven (1 Mos til 5 Mos), som ud over mange historiske beretninger indeholder en del lovstof. De 10 bud er de vigtigste af i alt 613 mitzvot, som danner kernen i jødedommen. Tanken i GT er, at gudbilledligheden sætter mennesket i et pligtforhold til Gud som hans skabninger, og som han kræver lydighed af. Både i GT og NT findes et kærlighedsprincip som forpligter pagtens folk (hhv. jøder og kristne) at elske sin næste som sig selv (3 Mos 19,18-34 og Matt 22,34-40).
I NT radikaliseres buddet endda til også at omfatte ens fjender. I kristendommen repræsenterer de 10 bud og GT den gamle pagt, hvorimod Jesus i NT præsenterer den nye pagt ikke ved at fjerne den gamle, men ved at nyfortolke den gamle bl.a. i Jesu bjergprædiken. Jesus fokuserer på en holdnings- og sindelagsændring som det centrale og først derefter til handlinger. Handlinger uden hjertets rette indstilling er ifølge Jesus ligegyldig. Overordnet set er der en gennemgående sammenhæng mellem indikativ og imperativ, "Vi er gjort retfærdige!", "Så lad os da være retfærdige." giver en overordnet forståelse af den bibelske etik. Mennesket har brug for Guds frelse som gives ved tro: "For af den nåde er I frelst ved tro. Og det skyldes ikke jer selv, gaven er Guds." (Ef 2,8). Som troende vandrer man Ud af Bibelens etiske normsæt har mange retninger udviklet sig inden for etikken. I middelalderen blev det normalt at det "sande kristenliv" kun kunne leves i klosterlivets afsondrethed og askese. Der udvikledes en sondring mellem almindelige mennesker og helgener hvis gode gerninger kunne købes for penge. Bibelen har også haft indflydelse på formuleringen af ideologiske tanker som konservatisme og kristendemokrati.
Bibelen læses med en forforståelse, og den får stor indflydelse på hvordan Bibelen forstås og fortolkes. Modsætninger mellem forskellige bibelsyn opstod specielt som følge af den historisk-kritiske metode. Den adskilte GT fra NT og undersøgte teksterne som basis for hver deres religion. Bibelen ses som to religiøse samfunds forsøg på at legitimere deres tro og organisation. Bl.a. forsøgte man at fjerne alle overnaturlige beretninger i Bibelen for at komme nærmere på en historisk kerne af fortællingerne.Som modsvar til dette syn fremkom det fundamentalistiske bibelsyn. Bibelfundamentalister taler om Jesus Kristus og Bibelen som deres livs fundament. De anser Bibelen uden forbehold for at være Guds inspirerede og ufejlbarlige ord til mennesker. Der var fem teser som var fundamentale for troen: 1. Bibelens ufejlbarlighed; 2. Jesu guddom og jomfrufødsel; 3. Jesu stedfortrædende lidelse og død; 4. Kødets opstandelse; 5. Jesu legemlige genkomst.En helt tredje måde at anskue teksterne på er narrativ teologi. Den beskæftiger sig ikke med Bibelen som historisk kildestof, men som litteratur. Den fokuserer på genre, poetisk sprog, stil, billeder og figurer. Bibelen læses som en helhed og ser bort fra teologiske spidsfindigheder og læser Bibelen "som en god historie". Der bliver også fokuseret på modtagerens situation og dermed ikke kun på én udlægning.
Bibelkritik forsøger at analysere, skelne, afgøre og bedømme Bibelen som litteratur eller som et historisk dokument – dets oprindelse, modtagelse og forståelse. Især i nyere tid har dette projekt medført et skel mellem en lang række forskellige og modstridende metoder til at komme nærmere en forståelse. Der er stor uenighed om den rigtige metode til at forstå Bibelen.Historisk set har Bibelen altid været genstand for kritik. Kanoniseringsprocessen var udtryk for et ønske om afklaring pga. kritik og afvisning af gnostisk påvirkning. Senere beskæftigede man sig med det traditionelle syn på Torahen, og blev sporadisk kritiseret af middelalderlige lærde, såsom Abraham ibn Ezra, Biskop Tostatus fra Avila som henviste til passagerne der omhandlede Moses' død, og dermed ikke kunne være skrevet af Moses selv. I det 17. århundrede publicerede Thomas Hobbes og siden Baruch Spinoza analyser som frakendte Moses hele Pentateuken, sidstenævnte konkluderede at det var "...klarere end solen ved middag, at Pentateuken ikke var skrevet af Moses..." Den katolske- og den Protestantiske kirke opponerede stærkt mod denne kritik, men holdningen udbredtes blandt datidens teologer. Efter etableringen af hypotesen om at Moses ikke havde skrevet Pentateuken, blev opmærksomheden nu drejet mod hvem det så var. Efterhånden udvikledes firekildehypotesen, en teori om at skrifterne oprindeligt var fire forskellige dokumenter: J (Jahvisten), E (Elohisten), P (det Præstelige dokument) og D (Deuteronomisten), hver især karakteriseret ved deres forskellige ordbrug og som siden er sammenføjet i et værk.
Den nyere kritik deler sig i tre primære kategorier og beskæftiger sig primært med Det Nye Testamente:
a) Tekstkritik (lavere kritik), som forsøger at genskabe den originale bibelske tekst. Det har nogle implikationer, idet ingen af de bibelske skrifter findes som originaler, men kun som afskrifter. Tekstkritikken behandler et stort antal forskellige håndskrifter og fragmenter, omkring 5000, og forsøger ud fra datering og variationer at afgøre, hvad der er nærmest originalen.b) Historisk kritik (højere kritik), som oprindeligt forsøgte at klarlægge historiciteten i de bibelske beretninger.Kritikken fokuserer især på to områder:
Denne kritiske metode beskæftiger sig også med formkritik og mundtlig overlevering.
c) Litterær kritik. I modsætning til de to andre beskæftiger denne metode sig ikke med det historiske, men kun med teksten som litteratur. Her beskæftiger kritikerne sig med teksten som narrativ fortælling og behandler emner som genre, struktur, redaktion, påvirkning og kanonkritik.
Herbener P. Jens André: Bibeloversættelse mellem konfession og videnskab, Reitzel forlag 2004..
Lohses Store Bibelleksikon, bind 1, Lohses Forlag, Fredericia 1999. ISBN 87-564-5481-3
Lisbet Kjær Müller og Mogens Müller. Bogen om Bibelen, Politikens Forlag 2004. ISBN 87-567-7023-5
Frank Stagg. New Testament Theology. Nashville, Broadman, 1962. ISBN 0-8054-1613-7
Asger Chr. Højlund, Men han gav afkald, Forlagsgruppen Lohse, Fredericia 2007. ISBN 978-87-87737-50-0
Svend Andersen, Som dig selv, Århus Universitetsforlag, Århus 2003. ISBN 87-7288-646-3
Blue Letter Bible – Omfattende information og kommentarer til Bibelen. (engelsk)

Denne artikel omhandler det antikke bibliotek i Alexandria. For det moderne bibliotek i Alexandria, se Bibliotheca Alexandrina.
Biblioteket i Alexandria var i antikken det største bibliotek i verden og gjorde Alexandria til et førende lærdomscenter. Det formodes at være grundlagt omkring 280 f.Kr. af Ptolemaios 2. af Egypten. Eratosthenes og Aristarchos forskede aktivt ved biblioteket, som i sin storhedstid skal have haft mellem 400.000 og 700.000 skriftruller, fortrinsvis med græsk litteratur.
En historie bygger på, at biblioteket gennem Demetrios af Phaleron fik fat i Aristoteles' egen samling af skriftruller fra Lykeion. Demetrius var en af Aristoteles' elever. Man ved ikke præcist, hvordan bibliotekets samling voksede sig så stor. En forordning af Ptolemaios 3. af Egypten beordrede alle besøgende til at aflevere bøger og skriftruller, som de havde i deres besiddelse.
De blev så kopieret af offentlige skrivere, originalen blev anbragt i biblioteket, og kopien afleveret til den oprindelige ejer.
Der hersker stor uenighed om, hvordan biblioteket var organiseret. Store dele af biblioteket var med stor sandsynlighed decentraliseret, så der kan også være tale om de "Alexandrianske Biblioteker". Bibliotekets bogbestand var sikkert fordelt på flere bygninger, mens hovedbiblioteket enten var lokaliseret i forbindelse med eller tæt på den ældste bygning, Museion, og et andet bibliotek i det yngre Serapeum. Serapeum var også et tempel til ære for Serapis. Edward Parsons giver i det følgende en karakteristik af hovedbiblioteket, baseret på eksisterende historiske kilder:
"En søjlegang, der var dækket af marmor, forbandt museums-bygningen med en nærliggende statelig bygning, også i hvid marmor og sten, det hele i arkitektonisk harmoni. Faktisk skabte det en integreret del af den store lærdomsmængde, takket være at den første Ptolemaios klogt fulgte Demetrios af Phalerons råd og geniale tanker. Dette var det berømte bibliotek i Alexandria, Alexandriana, uden tvivl det mest fremragende vidunder i den antikke verden. Her, i ti store sale, hvis udstrakte vægge var kantede med rummelige skabe (armaria), nummererede og forsynede med titler, forvaredes den uhyre mængde manuskripter indeholdende visdom, viden og information, samlet sammen af det hellenske geni. Hver af de ti sale var beregnet til at rumme en særskilt lærdomsgruppe, der omfattede de formodede ti afdelinger af den hellenistiske viden. Salene blev brugt af lærde til generelle undersøgelser, selv om der var mindre, separate rum til enkeltpersoner eller grupper, som foretog specielle studier.I 2004, fremlagde et polsk-egyptisk hold en påstand om at have fundet dele af biblioteket i Bruchion regionen. Arkæologerne hævdede, at de havde fundet 13 "læsesale", hver med et centralt podium. Zahi Hawass, præsident for Egyptens Øverste Råd for Kulturgenstande hævder, at de udækkede rum har givet plads til 5000 studenter.Til ære for det ældgamle bibliotek har den egyptiske regering bygget et stort biblioteks- og museumskompleks i Alexandria tæt på det gamle bibliotek, kaldet Bibliotheca Alexandrina, som stod færdigt i 2003.
En af grundene til, at der kendes så lidt til biblioteket, er den, at det blev ødelagt nogle århundreder efter dets grundlæggelse. Alt, hvad der er tilbage af mange de bind, er nogle forjættende, men uopnåelige titler, der henviser til al den historie, der er forsvundet ved bygningens ødelæggelse. Ifølge Plutarch brændte biblioteket i 47 f.Kr. Ikke overraskende er det store bibliotek sidenhen blevet gjort til et symbol på viden.
Både Serapeum, et tempel og et datterbibliotek og Museion selv eksisterede muligvis indtil 400 e.Kr., men en optegnelse fra før ødelæggelsen omtaler Julius Cæsar under hans invasion af Alexandria i 47 f.Kr.. Cæsar satte fjendens flåde i brand, da den lå i havnen. Nogle historikere mener, at ilden bredte sig ind i byen og ødelagde hele biblioteket. Denne teori hævdes i dag kun af et mindretal, selv om den er baseret på flere antikke kilder, som dog er skrevet mindst 150 år efter, at den formodede ødelæggelse fandt sted. Edward Parsons har analyseret Cæsar-teorien i hans bog Alexandria Biblioteket og opsummerer kilderne som følgende:
Et endeligt sammendrag er interessant: Blandt de 16 forfattere, kender de 10: Cæsar selv, forfatteren af den Alexandrianske Krig, Cicero, Strabon, Livius (af det vi indtil videre kender til), Lukan, Florus, Sueton, Appian og selv Athenaeus, åbenbart intet til brændingen af museet, biblioteket eller bøgerne under Cæsars besøg i Egypten. De seks øvrige forfattere fortæller hændelsen sådan:1. Seneca (49 e. Kr.). Han er den første forfatter, som nævner hændelsen. Det sker næsten 100 år efter den påståede begivenhed, hvor han skriver, at 40.000 bøger blev brændt.2. Plutarch (c. 117) siger, at ilden ødelagde Det store bibliotek.3. Aulus Gellius (123 – 169) siger, at under "plyndrigen" af Alexandria blev 700.000 bind brændt.4. Dio Cassius (155 – 235) siger at dokkerne, der huser korn og bøger blev brændt, og at disse bøger fandtes i stort antal og god kvalitet.5. Ammianus Marcellinus (390) siger, at under "plyndringen" af byen blev 70.000 bøger brændt.6. Orosius (c. 415) er den sidste forfatter, og han er den eneste, der bekræfter Senecas oplysning om, hvad der blev ødelagt: 40.000 bøger.Af alle kilderne er Plutarch den eneste, som udtrykkeligt refererer til ødelæggelsen af biblioteket. Plutarch var også den første forfatter til at nævne Cæsar ved navn. Ammianus Marcellinus beretning ser ud til at være baseret direkte på Aulus Gellius, fordi ordvalget er næsten det samme.
Flertallet af de antikke historikere, selv de, som var Cæsars stærkeste politiske modstandere, beretter ikke om den påståede hændelse. Cecile Orru argumenterer i Antike Bibliotheken, (2002, udgivet af Wolfgang Höpfner) for, at Cæsar ikke kan have ødelagt bibioteket, da det befandt sig i byens kongelige kvarter , hvor Cæsars tropper have forskanset sig efter branden. Det ville ikke have været muligt, hvis branden havde bredt sig til dette sted. Ud over at biblioteket var en meget stor stenbygning, og at skriftrullerne var lagt væk i "armaria" og nogle af dem var lagt i kapsler, er det meget svært at se, hvordan en brand i havnen skulle have kunnet skade biblioteket i væsentlig grad. Endelig har nye arkæologiske fund bekræftet, at et omfattende vandforsyningsnetværk, som dækkede store dele af byen, naturligvis også dækkede det kongelige kvarter.
Ødelæggelsen af biblioteket skyldes i følge nogle historikere en periode med borgerkrig i sidste del af det 3. århundrede. Vi ved at Museion, som var en sidebygning til biblioteket, overlevede indtil det 4. århundrede. Der kendes også antydninger fra middelalderen, der påstår, at Kalif Omar under en invasion i det 7. århundrede beordrede biblioteket ødelagt, men disse påstande må generelt betragtet ses som kristen propaganda mod muslimer.[kilde mangler]Legenden om Kalif Omars ødelæggelse af biblioteket viser også et klassisk eksempel på et dilemma. Omar skal have sagt, at hvis bøgerne i biblioteket ikke indeholdt Koranens lære, var de nytteløse og burde ødelægges; hvis de indeholdt Koranens lære, var de overflødige og burde ødelægges.
Som nævnt ovenfor, er det generelt accepteret, at Museion i Alexandria eksisterede indtil 400 e.Kr., og hvis Museion og Biblioteket antages at være stort set identiske eller forbundet med hinanden, kan tidligere optegnelser om ødelæggelsen dreje sig om et mindre antal af bøger lagret et andet sted. Dette er i overensstemmelse med antallet hos Seneca, som er meget mindre end det totale antal bøger i Biblioteket. Så i denne fortolkning er det f.eks. muligt, at bøger, der blev opbevaret i et pakhus nær havnen, tilfældigvis blev ødelagt af Cæsar, og at det større antal, der nævnes i nogle værker, må betragtes som upålidelige: misfortolkninger gjort af de munke, der bevarede disse værker gennem Middelalderen, eller bevidste forfalskninger.
Selv hvis man betragter Museion og Biblioteket som klart adskilte bygninger, er der overvejende bevis for at Biblioteket forsatte med at eksistere efter den påståede ødelæggelse. Plutarch, hvis påstand om, at det store bibliotek skulle være ødelagt (150 år efter den påståede ulykke), beskriver i "Antonius' levnedsbeskrivelse", hvordan Marcus Antonius senere overførte det næststørste bibliotek til Alexandria som en gave til Kleopatra 7. Han citerer Calvisius for en påstand om at "Marcus Antonius har givet hende biblioteket fra Pergamon, som indeholder 200.000 forskellige bind", selvom han selv finder Calvisius påstand svær at tro på. I Einführung in die Überlieferungsgeschichte (1994, p. 39), nævner Egert Pöhlmann andre udvidelser af de alexandrinske biblioteker ved Cæsar Augustus (i året 12 e.Kr.) og ved Claudius (41-54 e.Kr.) Selv hvis de fleste af de alvorlige beskyldninger mod Cæsar var sande, rejser dette et spørgsmål om, hvad der så skete med disse bind.
Bibliotekets fortsatte eksistens bliver også støttet af en antik inskription fundet i begyndelsen af det 20. århundrede, indviet til Tiberius Claudius Balbillus af Rom (d. 56 e.Kr.), her citeret efter Handbuch der Bibliothekswissenschaft (Georg Leyh, Wiesbaden 1955):
"Vi må forstå, at det embede, som Tiberius Claudius Balbillus havde [...] og som indbefattede titlen 'supra Museum et ab Alexandrina bibliotheca', må have kombineret ledelsen af Museet med de forenede biblioteker, som et akademi."Athenaeus (ca. 200 e.Kr.) skrev i detaljer i bogen Deipnosophistai om Ptolemaios 2.'s rigdom (309 f.Kr. til 246 f.Kr.) og om typen og antallet af hans skibe. Hvad angår biblioteket og museet, skrev han: "Hvorfor skulle jeg nu pege på bøgerne, etableringen af bibliotekerne og samlingen i museet, når dette er i enhver mands hukommelse?" Når man tager konteksten af hans påstand i betragtning og det faktum, at museet stadigvæk eksisterede på dette tidspunkt, er det klart, at Athenaeus ikke kan have refereret til nogen ødelæggelse: han betragtede begge faciliteter som så berømte, at det ikke var nødvendigt for ham at beskrive dem i detaljer. Derfor må man konkludere, at i det mindste at nogle af de alexandrianske biblioteker stadigvæk var funktion på den tid.
I slutningen af det 4. århundrede begyndte kristne magthavere at forfølge hedenskab som reaktion på de foregående århundreders romerske kristenforfølgelser. Templer og statuer blev ødelagt over hele Romerriget, hedenske ritualer blev forbudt under dødsstraf og biblioteker blev lukket. I 391 beordrede kejser Theodosius alle hedenske templer ødelagt, og patriarken af Alexandria, Theophilus af Alexandria efterkom dette ønske. Sokrates Scholasticos giver følgende beretning om ødelæggelsen af templerne i Alexandria:
"Efter råd fra Theophilus, Alexandrias biskop, udstedte kejseren på denne tid en ordre om nedbrydning af de hedenske templer i byen; samtidig befalede han, at det skulle udføres under ledelse af Theophilus. Han greb denne lejlighed og gjorde sig den yderste umage for at udsætte de hedenske mysterier for foragt. Og til en begyndelse foranledigede han, at Mithreum blev renset, og han fremlagde tegnene på dets blodige mysterier for offentligheden. Så ødelagde han Serapeum, og han karrikerede offentligt de blodige ceremonier i Mithreum; han viste også, at Serapeum var fyldt med vild overtro, og han lod Priapus' fallosser bære midt gennem torvet. [...] Da denne forstyrrelse således var blevet bragt til ende, hjalp Alexandrias guvernør og den øverstbefalende for tropperne i Egypten Theophilus med at nedbryde de hedenske templer. De blev derfor jævnet med jorden, og deres gudebilleder blev smeltet om til gryder og andre passende redskaber til brug for kirken i Alexandria; for kejseren havde instrueret Theophilus om at fordele dem til hjælp for de fattige. Alle billeder blev derefter slået i stykker undtagen én statue af den førnævnte gud, som Theophilus skånede og stillede op på et offentligt sted; 'For,' som han sagde, 'at hedningene ikke i fremtiden skal benægte, at de nogensinde har tilbedt den slags guder.'"Serapeum husede en del af biblioteket, men man ved ikke, hvor mange bøger det rummede på den tid, da det blev ødelagt. Paulus Orosius indrømmede især i sin Historie mod hedningene: "I dag findes der bogskabe i templerne, som vi selv har set, og man fortæller os, at da disse templer blev plyndret, blev de tømt i nutiden af vore egne folk, og dette er virkelig en sand beretning." Nogle af bøgerne kan derfor være blevet stjålet, men de, som fandtes i datidens Serapeum, må være blevet ødelagt, da det blev jævnet med jorden.
Hvad angår Museion, skriver Mostafa El-Abbadi i Liv og skæbne for oldtidens bibliotek i Alexandria (Paris 1992):
"Museion, som også var et 'tempel for muserne', nød en vis fredhellighed, så længe de hedenske templer stod uskadte. Synesius of Cyrene, som studerede under Hypatia af Alexandria mod slutningen af det 4. århundrede, så Museion og beskrev billederne af filosofferne derinde. Vi har ingen senere omtale af dets eksistens i det 5. århundrede, men da Theon, den fremstående matematiker og far til Hypatia, som selv var en berømt lærd, var det sidst kendte, videnskabelige medlem (ca. 380), er det sandsynligt, at Museion ikke overlevede forkyndelsen af Theodosius' dekret i 391 om at ødelægge alle hedenske templer i byen."
Der er en voksende enighed blandt historikere om, at biblioteket i Alexandria sikkert led under flere forskellige ødelæggende begivenheder, men at ødelæggelsen af Alexandrias hedenske templer i slutningen af det 4. århundrede sikkert var det hårdeste og mest afgørende slag mod biblioteket, fordi beviserne for den ødelæggelse er de mest endelige og sikre. Cæsars invasion kan sikkert have ført til, at man mistede 40.000–70.000 skriftruller i et pakhus tæt ved havnen (som Luciano Canfora argumenterer, var de sikkert kopier lavet af biblioteket og beregnet til eksport), men det er usandsynligt, at det kan have berørt biblioteket eller Museion, når man sammenligner med de mange beviser for, at de begge fandtes senere.
Borgerkrige, svækkede investeringer i vedligeholdelse og anskaffelse af nye skriftruller og en generelt dalende interesse for ikke-religiøse beskæftigelser bidrog sikkert til nedgangen i mængden af materialer, der var til rådighed i biblioteket, specielt i det 4. århundrede. Serapeum blev helt sikkert ødelagt af Theophilus i 391, og Museion og biblioteket kan også være blevet ofre for samme kampagne.
Hvis det virkelig var en kristen pøbel, som var ansvarlig for ødelæggelsen af biblioteket, står det spørgsmål tilbage, hvorfor Plutarch tilfældigt nævner Cæsars ødelæggelse af "Det store bibliotek" i sin bog "Cæsars Liv". Plutarch blev beskyttet af indflydelsesrige romere, heriblandt vigtige senatorer, som Plutarch dedikerede nogle af sine værker til. Den slags beskyttere må have nydt at få skylden lagt over på den forholdsvist populistiske Julius Caesar. Det er også vigtigt at notere sig, at de fleste af de overleverede antikke værker, heri indbefattet Plutarch, blev kopieret gennem middelalderen af kristne munke. Under kopieringen er der sommetider lavet fejl, og nogle har argumenteret for, at bevidst svindel ikke kan udelukkes, særligt vedrørende politisk følsomme emner.[kilde mangler] Andre forklaringer er dog bestemt mulige, og Bibliotekets skæbne vil fortsat være emne for meget ophedede, historiske debatter.
Bibliotekerne i Ugarit, ca. 1200 f.Kr. omfatter diplomatiske arkiver, litterære værker og det tidligeste privatejede bibliotek, der endnu er fundet.Kong Ashurbanipals bibliotek i Nineve, der betragtes som det "første systematisk indsamlede bibliotek". Det blev genfundet i det 19. århundrede. Selv om biblioteket var blevet ødelagt, har mange fragmenter af de gamle kileskrifttavler overlevet og er blevet rekonstrueret. Store dele af Gilgamesh-eposet var blandt de mange fund.Villa dei Papyri i Herculaneum var et af de største private biblioteker i det tidlige romerske kejserrige. Man antog, at det var blevet ødelagt under Vesuvs udbrud, men det blev genfundet i 1752, hvor indholdet i biblioteket var forkullet. Ved brug af moderne teknologi er skriftrullerne for tiden ved at blive rullet forsigtigt ud, og skriften bliver læst.Ved Pergamon skabte Attalidekongerne det næstbedste, hellenistiske bibliotek efter Alexandria, grundlagt ved efterligning af Ptolemæerne. Da Ptolemæerne ophørte med at eksportere papyrus, dels på grund af konkurrence og dels på grund af for små lagre, opfandt pergamenerne et nyt middel til brug for bøger, kaldet for pergamon eller pergament efter byen. Det blev lavet af fint kalveskind, og det var en forløber for velin og papir.Cæsarea Palæstina havde et stort, tidligt kristent bibliotek. Gennem Origenes og den lærde præst Pamphilus fik den teologiske skole ved Cæsarea ry for at have det mest omfattende, kirkelige bibliotek på den tid, og det rummede flere end 30.000 manuskripter: Gregor af Nazianz, Basileios den Store, Hieronymus og andre kom for at studere her.
Biblioteket i Alexandria er omdrejningspunktet for en nyere Anders And-historie af Don Rosa, hvor det afsløres at dele af bibliotekets information har overlevet i form af Grønspætternes Grønspættebog.
Luciano Canfora: The Vanished Library. A Wonder of the Ancient World, trans. Martin Ryle. University of California Press. Berkeley, 1989 ISBN 0-520-07255-3
Videre læsning: Alexander Stille: The Future of the Past chapter "The Return of the Vanished Library". New York: Farrar, Straus and Giroux, 2002. 246-273.
Mostafa el-Abbadi: Life and fate of the ancient Library of Alexandria. Paris: UNESCO, 1992 (second, revised edition) ISBN 92-3-102632-1
Paulus Orosius: The seven books of history against the pagans. Translated  by Roy J. Deferrari. The Catholic University of America, Washington 1964.
Edward Parsons: The Alexandrian Library. London, 1952. Uddrag af Parson's gennemgang af oldtidshistorikernes beretninger om Cæsars ødelæggelse af 40.000 bind.
James Hannam: "The Mysterious Fate of the Great Library of Alexandria" og "The Foundation and Loss of the Royal and Serapeum Libraries of Alexandria". Hannam analyzes the destruction of the Library and concludes that Caesar is most likely to be responsible because «there is no mention of the Royal Library existing at all after his [Caesar's] visit», but that other libraries in Alexandria survived and that there were continued intellectual activity for seven centuries afterwards.

I den fysiske kosmologi er Big Bang den videnskabelige teori, ifølge hvilken universet udvidede sig fra en tilstand af helt enorm høj tæthed og temperatur for omkring 13,82 milliarder år siden .
Big Bang-teorien baseres på den rødforskydning som ifølge Hubbles lov, kan iagttages for fjerne galakser og som sammen med det kosmologiske princip kunne indikerer, at rummet udvider sig i overensstemmelse med Friedmann-Lemaître-modellen fra den generelle relativitetsteori. Når man ekstrapolerer denne udvidelse bagud i tid, viser observationerne, at universet må have udvidet sig fra en tilstand, hvor alt stof og al energi i universet havde umådelig temperatur og tæthed. Blandt fysikere er der ikke nogen bredt accepteret teori for, hvad der skete tidligere, omend den generelle relativitetsteori forudsiger en tyngderelateret singularitet.
Udtrykket Big Bang benyttes både i snæver forstand til at referere til det tidspunkt, da den observerede ekspansion af universet ifølge Hubbles lov begyndte — beregnet til at være sket for 13,82 milliarder (1,382 × 1010) år siden (± 0,05 milliarder år) — og i mere almen forstand til at referere til det fremherskende kosmologiske paradigme, som forklarer universets oprindelse og ekspansion tillige med dets sammensætning af urstof ved nukleosyntese som forudsagt af Alpher-Bethe-Gamow teorien . 
En konsekvens af Big Bang er, at betingelserne i nutidens univers er forskellige fra de betingelser, som var gældende i en fjern fortid og som vil gælde i en fjern fremtid. Ud fra modellen var George Gamow i 1948 i stand til at forudsige – i det mindste kvalitativt – at der måtte findes en kosmisk baggrundsstråling (CMB – Cosmic Microwave Background Radiation) . Den kosmiske baggrundsstråling blev så opdaget i 1964, og gav Big Bang-teorien et overtag over dens vigtigste rivaliserende teori, Steady State-teorien, som hverken har, eller kan udbygges med, en mekanisme, der kan forklare CMB. Tre artikler herom blev i 1965 offentliggjort i Astrophysical Journal 70, 1965 Nov, p. 697 og i Astrophysical Journal Letters142, 1965 Oct, p. 419 og p. 1149  . 
Teorien om Big Bang udvikledes fra både observationer og teoretiske betragtninger samt filosofiske overvejelser. Fra observationerne blev det fastslået, at de fleste spiraltåger fjernede sig fra Jorden. De, som foretog disse observationer, var imidlertid hverken klar over de kosmologiske følger heraf, eller over at disse formodede tåger i virkeligheden var galakser uden for Mælkevejen.  I 1927 udledte den belgiske astronom og professor i fysik (han var desuden også  romersk-katolsk præst) Georges Lemaître selvstændigt, hvad der senere blev kaldt Friedman-Lemaître-Robertson-Walker ligningerne fra Albert Einsteins ligninger for generel relativitet og foreslog på basis af galaksernes voksende spredning, at universet begyndte med "eksplosionen" af et "ur-atom"..
I 1929 kom astronomen Edwin Hubble med observationer, som gav basis for Lemaîtres teori. Han fremsatte hypotesen, at galakserne (observeret fra Jorden) fjerner sig i enhver retning, med en fart som er direkte proportional med deres afstand fra Jorden. Denne kendsgerning kendes nu som Hubbles lov . Når man tager det kosmologiske princip for givet (ifølge hvilket universet, når det betragtes på tilstrækkelig stor afstandsskala, ikke har nogen foretrukne retninger eller noget foretrukket sted), fulgte det fra Hubbles lov, at universet udvidede sig, hvilket stod i modsætning til det uendelige og uforanderlige statiske univers, som Einstein opererede med.
Denne ide om udvidelse åbnede for to forskellige forklaringer. Den ene var Lemaîtres Big Bang-teori, som George Gamow udviklede og argumenterede for. Den anden mulighed var astronomen Fred Hoyles Steady State-model, ifølge hvilken nyt stof blev skabt i takt med, at galakserne bevægede sig væk fra hinanden.  I denne sidste model ser universet nogenlunde ens ud på ethvert tidspunkt.  I virkeligheden var det Hoyle, som var en arg fjende af konkurrerende teorier, som navngav Lemaîtres teori, idet han sarkastisk refererede til den som "denne big bang-ide" under en radioudsendelse fra BBC den 28. marts 1949. Hoyle gentog frasen i yderligere udsendelser i begyndelsen af 1950'erne som led i en serie på fem foredrag med titlen Tingenes natur. Teksten til hvert foredrag offentliggjordes i det britiske radiomagasin The Listener en uge efter hver udsendelse og blev derved stedet, hvor udtrykket "big bang" første gang blev brugt på skrift. . Fred Hoyles foragtelige "this Big Bang idea" endte altså ironisk nok med at navngive teorien.
I en del år var tilhængerne af hver teori nogenlunde ligeligt fordelt, men observationer begyndte at frembringe beviser, som støttede ideen om, at universet kom fra en varm, tæt tilstand. Efter opdagelsen af den kosmiske baggrundsstråling i 1964 anses Big Bang for den bedste teori til at forklare universets oprindelse og udviklingen af kosmos. Bogstavelig talt alle teoretiske arbejder inden for kosmologien drejer sig nu om udvidelser og forfinelser af denne grundlæggende teori. Meget af det aktuelle arbejde i kosmologien drejer sig om at forstå, hvordan galakser dannes inden for rammerne af Big Bang, om at forstå, hvad der skete ved Big Bang, og om at forene alle observationer med den basale teori.
Der skete meget store fremskridt i Big Bang-kosmologien i slutningen af det 20. og begyndelsen af det 21. århundrede, dels som følge af væsentlige forbedringer i teknologien for teleskoper og dels ved indhentning af store mængder data fra satellitter som f.eks. COBE, Hubble-rumteleskopet og WMAP. Med sådanne data har kosmologer med langt større nøjagtighed kunnet beregne mange af de parametre, som indgår i Big Bang, hvilket yderligere har ført til den uventede opdagelse, at universets ekspansion tilsyneladende også accelererer.
korrelationsfunktionen for galakserer universets alder beregnet til 13,82 ± 0.05 milliarder år. Overensstemmelsen mellem disse tre uafhængige målinger anses for at være et stærkt bevis for den såkaldte ΛCDM-model, som beskriver det detaljerede indhold af universet.
Det tidlige univers havde homogent og isotropt en ufattelig høj energitæthed og tilsvarende høj temperatur og tryk. Det udvidede sig, hvorved det afkøledes, og undergik derved faseovergange, som kan sammenlignes med kondensering af damp eller vands overgang til is, når det afkøles, men i universets tilfælde relateret til elementarpartikler.
Omkring 10-35 sekunder efter Planck-æraen fik en faseovergang universet til at vokse eksponentielt i det tidsrum, der kaldes kosmisk inflation. Da inflationen standsede, fandtes universets materielle bestanddele i form af kvark-gluon plasma (som også inkluderer alle andre partikler— og som muligvis for nylig er produceret eksperimentelt som en kvark-gluon væske ) i hvilken de indgående partikler bevægede sig relativistisk. Temperaturen fortsatte med at falde i takt med universets vækst, og ved en lidt lavere temperatur skete endnu en overgang (som endnu ikke er fuldt forstået), og som kaldes baryogenese, hvor kvarker og gluoner kombineredes til baryoner som protoner og neutroner, hvorved den hidtil uforklarede asymmetri mellem stof og antistof opstod. Endnu lavere temperaturer førte til yderligere symmetribrud ved faseovergange, som skabte de fundamentale fysiske kræfter og elementarpartikler i den form, de har nu. Endnu senere kombineredes protoner og neutroner og dannede universets deuterium- og helium-atomkerner i en proces, som kaldes nukleosyntese. Ved fortsat afkøling nåedes en temperatur, hvor stoffet efterhånden holdt op med at bevæge sig relativistisk, og hvor tætheden af dets hvilemasseenergi begyndte at dominere tyngdekraftmæssigt over den elektromagnetiske stråling. Efter omkring 300.000 år samledes atomkernerne og de frie elektroner til atomer (primært brint). Herved afkobledes forbindelsen mellem stof og stråling (universet blev transparent) og strålingen fortsatte gennem rummet i det store og hele upåvirket af stof – og med en bølgelængde, som efterhånden er strakt ud af den fortsatte udvidelse af universet. Den således frigjorte og udstrakte stråling er den, vi kender som den kosmiske baggrundsstråling. 
Som tiden gik, begyndte tyngdetiltrækningen i regioner med en lille ekstra tæthed af det ellers næsten ensartet fordelte stof at tiltrække det nærliggende stof og derved blive endnu tættere, så der efterhånden dannedes gasskyer, stjerner og galakser og de øvrige astronomiske strukturer, som kan observeres nu. Detaljerne i denne proces afhænger af mængden og arten af stof i universet. De tre mulige typer er kendt som koldt mørkt stof, varm mørkt stof og baryonisk stof. De bedste foreliggende målinger (fra WMAP) viser, at den fremherskende form for stof i universet er koldt mørkt stof. De to andre typer udgør mindre end 20% af stoffet i universet.
Det nuværende univers synes at være domineret af en mystisk form for energi, som kendes under navnet mørk energi. Tilnærmelsesvis findes 70% af energitætheden i universet nu i denne form. Denne komponent af universets sammensætning afsløres ved at medføre, at universets udvidelse ifølge Hubbles lov afviger fra en lineær sammenhæng mellem fart og afstand og får rumtiden til at udvide sig hurtigere end forventet på meget store afstande. I sit enkleste udtryk ses mørk energi i form af en kosmologisk konstant i Einsteins feltligninger for den generelle relativitet, men dens sammensætning er ukendt, og i mere generel forstand er detaljerne i dens tilstandsligning og dens indpasning i standardmodellen for partikelfysikken genstand for fortsatte observationsmæssige og teoretiske undersøgelser.
Alle disse observationer er indkorporeret i kosmologiens Lambda-CDM-model (ΛCDM-model), som er en matematisk model af Big Bang med seks frie parametre. Der dukker mysterier op, når man kommer nærmere og nærmere universets begyndelse, hvor partiklernes energi var højere, end det hidtil har været muligt at undersøge eksperimentelt. Der findes ingen overbevisende fysisk model for de første 10-33 sekunder af universets eksistens, dvs. før den faseovergang som forudsættes af den såkaldte GUT-teori. I det "allerførste øjeblik" forudsiger Einsteins tyngdekraftteori en tyngdemæssig singularitet, hvor tæthederne bliver af uendelig størrelse og enhver mulighed for at beskrive tilstanden fysisk er forsvundet. 
Kvantemekanikken eliminerer generelt singulariteter, fordi den kvantificerer alt. Gabriele Veneziano har foreslået, at modellen i den generelle relativitetsteori er asymptotisk: eftersom Plancks konstant ikke er nul, kan det tænkes, at der i begyndelsen ikke var en singularitet, men kun en tilstand af uhyre koncentreret energi (som altså ikke var reduceret til et punkt). Stephen Hawking har ud fra kvantemekaniske effekter vist, at universet kunne skabes uden nogen forudgående singularitet. I stedet skulle rumtiden udgøre en slags afrundet geometrisk form.
En løsning af disse fysiske paradokser kræver muligvis en fastlagt teori for kvantetyngdekraft, og at forstå denne periode i universets historie er et af det største uløste problemer i fysikken. 
Det kopernikanske principDa disse antagelser blev gjort, var de rene postulater, men der udfoldes i dag store anstrengelser for at afprøve gyldigheden af hver af dem. Prøvelser af de fysiske loves universelle gyldighed har vist, at den størst mulige afvigelse for fin-struktur konstanten over universets alder er af størrelsesordenen 10-5. Universets isotropi, som definerer det kosmologiske princip, er blevet afprøvet til et niveau på 10-5, og universet er blevet målt til at være homogent på de største skalaer, til op mod niveauet 10% . Der er indsats i gang for at prøve det kopernikanske princip, ved at se på vekselvirkningen mellem galaksehobe og CMB ved hjælp af Sunyaev-Zel'dovich effekten til et nøjagtighedsniveau på  1% .
Big Bang-teorien benytter Weyls postulat til entydig måling af tiden i ethvert punkt som: "Tiden efter Planck-æraen". Målinger i dette system afhænger af konformelle koordinater, hvor den såkaldte medbevægende afstand og den konformelle tid fjerner universets udvidelse, parameterbestemt af den kosmologiske skaleringsfaktor, fra betragtningen af måling, af rumtid. De medbevægende afstande og de konformelle tider er defineret, så objekter, der bevæger sig med den kosmologiske udvidelse altid har samme medbevægende afstand fra hinanden og hvor partikelhorisonten, eller den observérbare grænse for det lokale univers fastlægges af den konformelle tid.
Eftersom universet kan beskrives ved sådanne koordinater, er Big Bang ikke en eksplosion i stof, som bevæger sig udad for at udfylde et tomt univers. Det, som udvider sig, er universet selv. Det er den udvidelse, som får den fysiske afstand mellem to vilkårlige faste punkter i vores univers til at øges. Objekter, som er bundet sammen (af tyngdekraften, f.eks.) udvider sig ikke sammen med udvidelsen af rumtiden, fordi det antages, at de fysiske love for sådanne objekter er ensartede og uafhængige af den metriske udvidelse. Desuden er universets udvidelse i lokal skala i nutiden så lille, at de fysiske loves eventuelle afhængighed af udvidelsen ikke vil være målelig med tilgængelig teknik.
Observationer har frembragt de tre grundpiller, som understøtter den kosmologiske teori om Big Bang. Det er den Hubble'ske udvidelse af universet, som den fortolkes ud fra galaksernes observérbare rødforskydning, den detaljerede måling af den kosmiske baggrundsstråling, og den overvældende mængde af lette elementer som brint og helium i universet (jf. Big Bang-nukleosyntese). Derudover passer den observerede korrelationsfunktion fra universets struktur på stor skala særdeles godt med teoriopbygningen omkring Big Bang.
Observationer af fjerne galakser og kvasarer viser, at disse objekter er rødforskudte, hvilket betyder, at lyset fra dem er blevet forskudt til længere bølgelængder. Det ses ved at tage et spektrum af objekterne og matche det med det spektroskopiske mønster af emissionslinjer eller absorptionslinjer, som kommer fra atomer i kemiske elementer, som vekselvirker med lyset. Ved denne analyse kan måles en rødforskydning af strålingen, svarende til en Doppler-forskydning, der forklares ved en vigende fart. Når denne vigende fart afbildes i forhold til objekternes afstand, findes det lineære forhold, der kendes som Hubbles lov:
   er Hubbles konstant, der af WMAP-sonden er målt til (71 ± 4) km/s/Megaparsec. Der er to mulige forklaringer på denne observerede lov. Den ene er, at vi befinder os i centrum af en galakse-eksplosion, hvilket er et uholdbart standpunkt, hvis det copernicanske princip er gældende. Den anden forklaring er, at universet er ensartet ekspanderende overalt som følge af en iboende egenskab ved rumtiden. Denne type af universel ekspansion udvikledes matematisk inden for rammerne af generel relativitet en del før Hubble gennemførte sine observationer og analyser, og forklaringen forbliver en grundsten i Big Bang-teorien, således som denne er udviklet af Friedmann-Lemaître-Robertson-Walker.
Big Bang-teorien forudsagde eksistensen af en kosmisk baggrundsstråling eller CMB, som består af fotoner, der blev udsendt under baryogenesen. Eftersom det tidlige univers ifølge teorien var i termisk ligevægt, var temperaturen af stråling og plasma ens, indtil plasmaen gennemgik rekombination. Før der dannedes atomer, blev stråling uophørligt absorberet og genudsendt i en proces, der kaldes Comptonspredning: Det tidlige univers var således uigennemsigtigt for lys. Imidlertid medførte den antagede fortsatte afkøling af universet gennem udvidelse, at temperaturen til sidst kom under 3.000 K, hvor elektroner og kerner skulle kunne kombineres til stabile atomer, og hvor urplasmaen skulle omdannede til en neutral luftart. Dette kendes som foton-afkobling. Et univers bestående af neutrale atomer tillader stråling at udbrede sig i det store og hele uhindret.
Da det tidlige univers efter Big Bang-teorien var i termisk ligevægt, havde strålingen fra denne tid et sortlegeme spektrum og således strømmet frit gennem rummet indtil i dag, idet den ville være blevet rødforskudt som følge af Hubble-udvidelsen. Det får den oprindeligt høje temperatur af sort-legeme spektret til at falde. Strålingen skulle kunne observeres i ethvert punkt i universet som kommende fra alle rummets retninger.
Arno Penzias og Robert Wilson opdagede den kosmiske baggrundsstråling i 1964, mens de gennemførte en række justerende eksperimenter med en ny mikrobølgemodtager, ejet af Bell Laboratories. Deres opdagelse gav en afgørende bekræftelse af den generelle forudsigelse af CMB. Strålingen fandtes at være isotrop og i overensstemmelse med et sort-legeme spektrum på omkring 3 K, og det ændrede afgørende balancen omkring de kosmologiske teorier i Big Bang-hypotesens favør. Penzias og Wilson tildeltes nobelprisen for deres opdagelse.
I 1989 opsendte NASA satellitten COBE til måling af baggrundsstrålingen, og de første resultater derfra, som offentliggjortes i 1990, var i overensstemmelse med forudsigelserne fra Big Bang omkring CMB. COBE fandt en resttemperatur på 2,726 K og konstaterede, at CMB var isotrop i forholdet en til 105. I løbet af 1990'erne blev CMB anisotropi yderligere undersøgt i et stort antal jord-baserede eksperimenter, som ved måling af den typiske vinkelstørrelse (størrelsen som den antager på himmelen) af anisotropien viste, at universet er næsten geometrisk fladt. (Se universets form.)
Tidligt i 2003 fremkom resultaterne fra WMAP (Wilkinson Microwave Anisotropy satellitten), som gav de indtil da mest nøjagtige værdier for nogle af  de kosmologiske parametre.  WMAP-satellitten modbeviste tillige adskillige specifikke modeller for kosmisk inflation, men resultaterne var i overensstemmelse med inflationsteorien i almindelighed. I 2009 opsendte Den Europæiske Rumorganisation (ESA) Planck-rumteleskopet med endnu mere fintfølende instrumenter end WMAP til måling af baggrundsstrålingen med henblik på en kortlægning af den kosmiske baggrundsstråling med endnu større nøjagtighed.
Ved hjælp af Big Bang-modellen kan man beregne, hvorledes koncentrationen af helium-4, helium-3, deuterium og lithium-7 i universet forholder sig til mængden af almindeligt brint, H. Alle disse mængder afhænger af en eneste parameter, nemlig forholdet mellem fotoner og baryoner.  De forudsagte forhold (efter masse, ikke efter antal) er omkring 0,25 for 4He/H, omkring 10-3 for ²H/H, omkring 10-4 for 3He/H og omkring 10-9 for 7Li/H.
De målte mængder er alle i overensstemmelse med dem, som forudsiges fra en enkelt værdi for forholdet mellem baryoner og fotoner. Overensstemmelsen er forholdsvis dårlig for 7Li og 4He, som er de to elementer, for hvilke de systematiske usikkerheder er dårligst forstået. Overensstemmelsen anses alligevel for et stærkt bevis for Big Bang, eftersom denne teori er den eneste kendte forklaring på den overvældende mængde af lette elementer i rummet. Bortset fra en Big Bang-begivenhed er der i virkeligheden slet ingen indlysende grund til, at f.eks. det unge univers (dvs. før der skete stjernedannelse, og som det ses ved studiet af stof, der i hovedsagen er fri for produkter fra stjernenukleosyntese) skulle indeholde mere helium end deuterium eller mere deuterium end 3He, og så yderligere i et konstant forhold.
Detaljerede observationer af morfologien og fordelingen af galakser og kvasarer giver stærke beviser for Big Bang. Ved at kombinere observationer og teori fås som resultat, at de første kvasarer og galakser dannedes omkring en milliard år efter Big Bang, og siden da er der dannet større strukturer som galaksehobe og superhobe. Deres bestand af stjerner er ældet og har udviklet sig, så fjerne galakser (der observeres, som de var i det tidlige univers) fremtræder meget forskelligt fra nærliggende galakser (der observeres i nyere tilstand). Yderligere fremtræder galakser, som dannedes  relativt sent meget forskelligt fra galakser, som befinder sig i tilsvarende afstand, men som er dannet kort tid efter Big Bang. Disse observationer giver stærke argumenter mod steady-state modellen.  Observationer af stjernedannelse, fordelingen af galakser og kvasarer og endnu større strukturer stemmer godt overens med foretagne simulationer af strukturers opståen i universet efter Big Bang og hjælper med til at fuldstændiggøre teoriens detaljer. 
En række problemer ved teorien om Big Bang har været rejst i løbet af dens historie. Nogle af dem er i dag mest af historisk interesse og er forsvundet ved modifikationer af teorien eller efter bedre observationer. Andre emner, som spids ring problemet og dværggalakse problemet, der begge relaterer sig til mørkt koldt stof, anses for ikke være fatale, fordi de kan behandles ved forfinelser af teorien. 
Der findes et mindre antal tilhængere af alternative kosmologier, som betvivler, at et Big Bang overhovedet er sket. De påstår, at løsninger af standardproblemer i teorien om Big Bang involverer ad hoc modifikationer og tilføjelser til teorien. De dele af standardkosmologien, som især angribes, er dem, som omfatter mørkt stof, mørk energi og kosmisk inflation. Det må imidlertid siges, at selvom eksakte forklaringer af disse emner stadig hører til fysikkens uløste problemer, er de alle udsprunget af de uafhængige observationer af nukleosyntese under Big Bang, den kosmiske baggrundsstråling, universets struktur på stor skala og supernovaer af type Ia. Tyngdevirkningen af enhederne forstås både observationelt og teoretisk, men de har endnu ikke kunnet indkorporeres i partikelfysikkens standardmodel. Så selv om nogen aspekter af teorien stadig er utilstrækkeligt forklaret af den grundlæggende fysik, accepterer næsten alle astronomer og fysikere, at den gennemgående overensstemmelse mellem teorien om Big Bang og de foretagne observationer har lagt en fast grund under teoriens grundlæggende dele. 
Horisontproblemet udspringer af den forudsætning, at information ikke kan overføres hurtigere end med lysets hastighed, hvorfor to regioner af verdensrummet, hvis afstand er større end lyshastigheden multipliceret med universets alder, ikke kan være eller have været i årsagsmæssig kontakt med hinanden. Det gør den observerede isotropi af CMB problematisk, fordi partikelhorisonten på den tid svarer til en størrelse, der nu er omkring 2 grader på himlen. Såfremt universet overalt har udvidet sig på samme måde siden Planck-æraen, findes der ingen mekanisme, som kan have forårsaget, at de to regioner nu har samme temperatur.
En mulig løsning på denne tilsyneladende inkonsistens tilbyder sig fra inflationsteorien, hvor et homogent og isotropt skalart energifelt dominerer universet på et tidspunkt 10-35 sekunder efter Planck-æraen. Under inflationen undergår universet eksponentiel ekspansion, og områder, der er i årsagsmæssig kontakt med hinanden, kommer herved udenfor hinandens horisont. Heisenbergs ubestemthedsrelationer tilsiger, at der under den inflationære fase vil forekomme kvantevarmefluktuationer, som vil blive forstørret til kosmisk skala. Fluktuationerne virker som "spirer" til alle nuværende strukturer i universet. Efter inflationens ophør udvider universet sig igen ifølge Hubbles lov, hvorved de regioner, som var ude af årsagsmæssig kontakt, kommer indenfor horisonten igen. Det forklarer den observerede isotropi i CMB. Inflationsteorien forudsiger desuden, at urfluktuationerne næsten er skalauafhængige (invariante) og gaussisk fordelte, hvilket er blevet bekræftet ved de foretagne målinger af CMB.
Indvendingen omkring magnetisk monopol rejstes i slutningen af 1970'erne.  GUT-teorierne forudså punktvise defekter i rummet, som ville fremtræde som magnetiske monopoler med en meget højere tæthed, end hvad der kan findes fra observationer, eftersom søgning efter sådanne aldrig har givet resultat.  Dette problem kan ligeledes løses ved en periode med kosmisk inflation, idet denne vil fjerne alle punktvise defekter fra det observerbare univers på samme måde, som den har udjævnet den geometriske krumning.
Det er endnu ikke forstået, hvorfor universet indeholder mere stof end antistof. Det antages nemlig generelt, at da universet var ungt og meget varmt, var det i statistisk ligevægt og indeholdt lige mange baryoner og antibaryoner. Ifølge observationerne består universet nu, og også dets fjerneste egne, næsten udelukkende af stof. Asymmetrien blev skabt af den indtil videre uforståede proces, som kalles baryogenese. For at baryogenese kan finde sted, må Sakharov-betingelserne, som blev opstillet af Andrej Sakharov være opfyldt. De kræver, at baryontallet ikke bevares, at C-symmetri og CP-symmetri bliver brudt, og at universet afviger fra termodynamisk ligevægt. Alle disse betingelser indgår i standardmodellen, men virkningen er ikke stærk nok til at forklare den baryon-asymmetri, vi kan konstatere. Eksperimenter, der foregår hos CERN nær Geneve, søger at indfange tilstrækkeligt anti-brint til at kunne sammenligne dets spektrum med brintens. Hvis der er en forskel, vil den være bevis på et brud på CPT symmetrien og derfor et Lorentz brud.
I midten af 1990'erne fremkom observationer af Kuglehobe, som syntes at være uoverensstemmende med Big Bang. Computersimulationer, som svarede til observationerne af stjernesamlingerne i de kugleformede hobe antydede, at disse var omkring 15 milliarder år gamle og altså i konflikt med universets alder på 13,82 milliarder år. Dette problemkompleks blev generelt løst i slutningen af samme årti, da nye simulationer, som tog hensyn til virkningen af tab af masse på grund af stjernevinde, pegede på en meget lavere alder for de kugleformede hobe.  Der udestår nogle spørgsmål i relation til, hvor nøjagtigt hobenes alder er målt, men det er stadig klart, at disse objekter hører til de ældste i universet.
Forskellige observationer foretaget i 1970'erne og 1980'erne  (især af galaktiske rotationskurver) viste, at der ikke var tilstrækkeligt med synligt stof i universet til, med Big Bang-teorien at forklare den tilsyneladende styrke af tyngdekræfterne, indenfor og imellem galakser. Yderligere medførte den antagelse, at universet mest består af synligt stof, at der fremkom forudsigelser, som var i stærk modstrid med observationer, hvoraf særligt at universet er langt mere sammenklumpet og indeholder langt mindre deuterium, end det synlige stof ifølge Big Bang-teorien kan forklare. Det førte til den idé, at op mod 90% af stoffet i universet ikke er synligt (dvs. baryonisk) stof, men derimod mørkt stof (usynligt og umålbart). Idéen om mørkt stof var i begyndelsen kontroversiel, men den er nu en bredt accepteret del af standardkosmologien på grund af observationer af CMB anisotropi, galaksehobes hastighedsspredning, fordelingen af strukturer på stor skala, studier af tyngdekraftlinser og endelig målinger af røntgenstråling fra galaksehobe. Mørkt stof er kun plausibelt på grund af sin antagede tyngdevirkning og der er endnu ikke i laboratorier fundet partikler, som kan identificeres med det. Der er imidlertid mange mulige "kandidater" i partikelfysikken, og adskillige projekter til at prøve på at opdage partikler for mørkt stof er undervejs.
I 1990'erne viste detaljerede målinger af universets massetæthed en værdi, som var 30% af den kritiske tæthed. Eftersom universet er næsten rumligt fladt, som det antydes af målinger af den kosmiske baggrundsstråling, kunne der ikke med Big Bang-teorien redegøres for omkring 70% af universets energitæthed. Dette mysterium synes nu at være forbundet med et andet: Uafhængige målinger af supernovaer af type IA har afsløret, at universets antagede udvidelse må ske med en ikke-lineær acceleration i stedet for strengt at ske ifølge Hubbles lov. For med Big Bang-teorien at kunne forklare denne acceleration, kræver den generelle relativitetsteori, at en stor del af universet består af en energikomponent med stort, negativt tryk. Denne usynlige og umålbare mørke energi menes nu at udgøre de manglende 70%. Dens natur er stadig en af de store mysterier i Big Bang-teorien. De mulige kandidater inkluderer en skalar kosmologisk konstant og quintessens. Der foregår observationer for at hjælpe på vores forståelse af dette. Resultater fra WMAP i 2006 antyder ifølge Big Bang-teorien, at universet består af 74% mørk energi (usynligt og umålbart), 22% mørkt stof (usynligt og umålbart) og 4% almindeligt stof (synligt og målbart) (se herom den eksterne henvisning).
Før man fandt på mørk energi, opstillede kosmologerne to scenarier for universets fremtid. Hvis dets massetæthed er større end den (i Big Bang-teorien) kritiske tæthed, ville det ifølge Big Bang-teorien nå en maksimal størrelse og derefter begynde at trække sig sammen. Derved ville det blive tættere og varmere igen og ende i en tilstand svarende til den, det ifølge Big Bang-teorien begyndte med — et Big Crunch. Hvis derimod tætheden er mindre end eller lig med den (i Big Bang-teorien) kritiske tæthed, ville udvidelsen aftage i hastighed, men aldrig standse. Stjernedannelse ville ophøre, når universet blev mindre og mindre tæt, og dets gennemsnitstemperatur ville asymptotisk gå mod det absolutte nulpunkt. Sorte huller ville fordampe og universets entropi ville øges til et niveau, hvor der ikke kunne udvindes organiseret energi fra det overhovedet, hvilket fænomen er kendt som universets varmedød. Hvis fotonhenfald kan forekomme, ville brint, som er den fremherskende form for baryonisk (synligt og målbart) stof i det nuværende univers, forsvinde, og der ville kun være stråling tilbage.
De moderne observationer af den ifølge, Hubble's princip, accelererende udvidelse, giver som konsekvens, at større og større dele af det nu synlige univers vil passere vores begivenhedshorisont og dermed komme uden for vor rækkevidde. Det vides ikke hvad dette til sidst vil resultere i. Lambda-CDM modellen af universet omfatter mørk energi, i form af en kosmologisk konstant og den teori synes at vise, at kun tyngdemæssigt sammenbundne systemer som galakser vil forblive sammen, og også disse vil lide varmedøden, efterhånden som universet udvides og afkøles. Andre forklaringer på mørk energi — såkaldte fantomenergi-teorier — antyder, at galaksehobe, og med tiden også galakserne selv, vil blive revet fra hinanden af den stadigt øgende udvidelse i et såkaldt Big Rip.
Selvom Big Bang-modellen er veletableret i kosmologien, må den ventes at blive udbygget i fremtiden. Kun lidt er kendt om det allertidligste univers, hvor den kosmiske inflation er sket ifølge vore hypoteser. Der kan også findes områder af universet som ligger udenfor, hvad vi i princippet vil kunne observere. I inflationstilfældet er dette et krav: En eksponentiel udvidelse vil have skubbet uhyre store regioner af rummet udenfor vores horisont. Det vil muligvis kunne beregnes, hvad der skete, når vi får mere viden om fysikken ved meget høje energiniveauer. Spekulationerne om dette involverer som regel teorier om kvantetyngdekraft. 
Membran kosmologi, hvoriblandt også den såkaldte ekpyrotiske model, ifølge hvilken Big Bang er resultatet af et sammenstød mellem membraner
Et oscillerende univers, hvor den varme, tætte tilstand i det tidlige univers er resultatet af et Big Crunch for et tidligere univers som vort nuværende. Universet kunne i så fald have gennemgået Big Bang og Big Crunch et uendeligt antal gange. Den cykliske udvidelse af den ekpyrotiske model er en moderne version af et sådant scenarium.  (Det vigtigste uløste problem herved er, at betragtninger over viskositet medfører, at der vil blive overført entropi fra en fase til den næste, hvilket ville medføre en tilstand af varmedød i en fjern fortid).
Modeller som Hartle-Hawking grænsebetingelserne, ifølge hvilke rumtiden er endelig.Nogle af disse scenarier er kvalitativt kompatible med hinanden. Hver af dem fremsætter uafprøvede hypoteser.
G. Lemaître, "Un Univers homogène de masse constante et de rayon croissant rendant compte de la vitesse radiale des nébuleuses extragalactiques" (Et homogent univers med konstant masse og voksende radius, idet der redegøres for vinkelhastigheden af ekstragalaktiske tåger), Annals of the Scientific Society of Brussels 47A (1927):41— I den generelle relativitetsteori er det implicit, at universet må udvide sig. Einstein afviste ham samme år. Lemaître's note er oversat til engelsk i Monthly Notices of the Royal Astronomical Society 91 (1931): 483–490.
R. A. Alpher, H. A. Bethe, G. Gamow, "The Origin of Chemical Elements,"Physical Review 73 (1948), 803. Det såkaldte αβγ skrift, hvori Alpher og Gamow foreslog, at de lette elementer dannedes af protoner, som indfangede neutroner i det varme og tætte tidlige univers. Bethes navn blev tilføjet skriftet af spøgefuglen Gamow, som nød det ordspil, som derved fremkom i forfatternavnene.
G. Gamow, "The Origin of Elements and the Separation of Galaxies," Physical Review 74 (1948), 505. Disse to skrifter af Gamow fra 1948 lagde grunden til vor forståelse af Big Bang nukleosyntese.
R. A. Alpher, "A Neutron-Capture Theory of the Formation and Relative Abundance of the Elements," Physical Review 74 (1948), 1737.
R. A. Alpher and R. Herman, "On the Relative Abundance of the Elements," Physical Review 74 (1948), 1577. Dette skrift indeholder det første estimat af universets nuværende temperatur.
A. A. Penzias and R. W. Wilson, "A Measurement of Excess Antenna Temperature at 4080 Mc/s," Astrophysical Journal 142 (1965), 419. Beskriver opdagelsen af den kosmiske baggrundsstråling.
R. H. Dicke, P. J. E. Peebles, P. G. Roll and D. T. Wilkinson, "Cosmic Black-Body Radiation," Astrophysical Journal 142 (1965), 414. Den teoriske tydning af Penzias og Wilsons opdagelse.
A. D. Sakharov, "Violation of CP invariance, C asymmetry and baryon asymmetry of the universe," Pisma Zh. Eksp. Teor. Fiz.  5, 32 (1967), translated in JETP Lett.  5, 24 (1967).
R. A. Alpher and R. Herman, "Reflections on early work on 'big bang' cosmology" Physics Today Aug 1988 24–34. En oversigtsartikel.
Mie Stage: Ny teori: Måske blev universet ikke til ved Big Bang (29. sep 2013, ing.dk)
WMAP Bolsters Case for Cosmic Inflation WMAP-resultater. Sky & Telescope, 16. marts, 2006.

Bipolar affektiv sindslidelse eller maniodepressiv sindslidelse er en psykisk sygdom som periodevis forhøjer stemningslejet til mani eller den lettere hypomani. Samme personer rammes som regel også af alvorlige depressioner, men symptomer på depression kan også forekomme i maniske perioder. Alternativt kan episoderne være blandede med intensive og hurtige skift mellem disse.
Symptomerne bliver som regel værre med tiden. Uden behandling risikerer den syge kroniske funktionsnedsættelser. Med forebyggende medicinering er prognosen god. Mange er symptomfrie i flere årtier og mellem sygdomsperioderne (neutralt stemningsleje) fungerer personen som regel normalt.[kilde mangler] Forløbet påvirkes af ydre faktorer som miljø og stress. Mellem 1 og 3 procent af befolkningen rammes af bipolar lidelse. Mange rammes første gang når de er mellem 15 og 30 år. Grunden er ikke fuldt ud belyst, men arvelige og sociale belastninger regnes for de vigtigste riskofaktorer. Bipolar lidelse og skizofreni har til dels en fælles genetisk baggrund. Bipolar lidelse er lige udbredt hos mænd og kvinder, men flere kvinder end mænd rammes af unipolare depressioner.[kilde mangler]Lidelsen deles op i bipolar I, bipolar II, cyklotymi eller rapid cyckling og andre typer alt efter hvordan stemningslejet forandres. Hypomani kendetegner type II, som forholdsvist sjældent udvikler sig til type I med alvorlige manier. Hypomanier går ofte hånd i hånd med en følelse af opstemthed og velbefindende. Alvorlige manier fører ofte til hospitalsindlæggelse og psykoser. Verdenssundhedsorganiastionen (WHO) vurderede i 2004 bipolar lidelse til at være den 12te mest udbredte af de 20 mest invaliderende sygdomme.Behandling omfatter som regel stemningsstabiliserende medicin og psykoterapi.
Mani har flere etymologier, inklusive mania (μανια), store psykiske kvaler og manos (μάνος), som i denne sammenhæng kan betyde et overdrevet afslappet sind eller fri sjæl. Svære depressioner kaldes også melankoli, som er en sammensætning af græsk melas (μελας) som betyder sort, og chole (χολη) som er galde. I antikkens Grækenland blev tilstanden mellem mani og melankoli anset for at være en forudsætning for kontakt med guderne og kunstnerisk inspiration. Den tyske psykiater Emil Kraepelin opfandt i slutningen af 1800-tallet begrebet maniodepressiv lidelse som også omfattede tilbagevendende depressioner som ikke skiftede til manier. Hans koncept er blevet aktuelt igen i dag eftersom stemningssvingninger, og ikke poler, anses for at være lidelsens primære fællesnævner.
Der er udbredte problemer med stigmatisering, stereotyper og fordomme mod personer, der lider af bipolar affektiv sindslidelse.
Nogle personer er primært deprimeret men sjældent maniske. Andre oplever primært mani eller hypomani. Symptomerne kan være få eller mange, det er ikke ens for alle og typen af symptomer og hvor alvorlige de er kan variere over tid. Perioderne mellem episoder er for det meste symptomfrie, og patienten fungerer normalt trods den kroniske sygdom. Sådanne symptomfrie perioder kan vare i mange år, og ikke alle rammes af flere episoder.
I en mani er humøret unormalt forhøjet og ekspansivt, men også irritabelt. Glædesrus (eufori) og grandiositet kan hurtigt ændres til aggressivitet og følelsesladethed; den mindste utilfredshed fører til vrede eller harme. Søvnbehovet mindskes, men personen har mere energi og kan være mere aktiv. Sædvanlige tegn er rastløshed, impulsivitet, tankemylder, nedsat koncentration og et forceret talepres. Uagtsomhed og uansvarlighed resulterer i nedsat dømmekraft; den syge tager chancer, vil udleve sine drømme, men handler over faktisk formåen og uden tanke på konsekvenserne. Mange bliver overdrevet sociale eller promiskuøse, andre mere påtrængende og intolerante. Sociale grænser udviskes, personen gør sig selv til grin og savner selvkontrol eller tager ingen hensyn idet storhedsvanvid (megalomani) gør at denne føler sig "udvalgt" eller på en "særlig mission". I alvorlige tilfælde optræder der også psykotiske symptomer med f.eks. vrangforestillinger og hallucinationer, eller psykomotorisk agitation i en sådan grad at personen er uforståelig eller umulig at kommunikere med.Den syge har udtalte problemer med at fungere normalt. En manisk episode kan stå på i en uge og kræve lange hospitalsophold. Komorbiditet er normalt og misbrug forekommer ofte, især alkohol eller andre beroligende eller stimulerende stoffer såsom kokain og sovepiller.
Tegn på hypomani er at personen er opstemt, optimistisk og snakkesalig, ofte også skarpere med forbedret koncentration og kognition, hurtigt tænkende og med flere idéer. Mange bliver driftige, målrettede og produktive. På samme tid optræder der som regel også negative tegn på depression. Den ramte er irritabel eller utålmodig, føler sig kritiseret og modarbejdet. Nedsat søvnbehov er den mest pålidelige indikator for sygelige hypomani. I en opskruet eller rastløs tilstand er det svært for personen at slappe af og at være stille; kropsbevægelser kan være ufrivillige. Evnen til at fokusere forværres. I en samtale kan det være svært at holde tråden, men også at undgå at tale for hurtigt eller svært forståeligt. Adfærden ændres. Mange bliver usædvanligt sociale og kærlige. De bryder ofte med normer ligesom med deres egne regler og vaner, tager større risici - og er ikke sjældent også promiskuøse. En overdreven lyst til fornøjelse der f.eks. kan give sig udtryk i impulshandlinger, herunder økonomiske og seksuelle eskapader, øger riskoen for ubehagelige konsekvenser betragteligt. Disse konsekvenser for personen og omgivelserne er lettere ved en hypomani end ved en mani, men hvor den præcise grænse skal trækkes, er en skønssag: Den afgørende forskel mellem mani og hypomani er ikke symptomerne i sig selv, da de stort set er identiske, men derimod sværhedsgraden og hvor meget personen påvirkes. Enkelte hypomane træk er ikke problematiske. Sygdomsbilledet optræder når humøret ikke kan kontrolleres eller er flygtigt og omskifteligt med efterfølgende tegn på depression. Symptomernes sværhedsgrad kan svinge i løbet af dagen men også fra dag til dag. Personen i en hypomanisk periode er så tydeligt anderledes end normalt, at forandringerne i stemningslejet og funktion kan observeres af andre, normalt over mindst fire dage. Personen selv synes ofte at alt føles virkelig godt, og benægter at der er noget galt, selv om de nærmeste genkender symptomerne.Hypomani forbindes ofte med kreativitet, og et uforholdsmæssigt stort antal succesrige kunstnere har haft en eller anden form for bipolar lidelse.
En klinisk depression indebærer en nedtrykt sindstilstand eller klart nedsat interesse for næsten alle aktiviteter i en periode på mindst to uger. Børn og unge kan være mere irritable end nedtrykte. Mindst fire andre symptomer skal også optræde. Disse kan være forandringer i appetit, vægt eller søvnvaner; nedsat energi, koncentrationsbesvær eller ubeslutsomhed; selvforagt og skyldfølelse eller sygelige tanker om døden eller selvmord. Stemningslejet forandres ikke væsentligt fra dag til dag og påvirkes ikke nævneværdigt af ændrede omstændigheder. Andre tegn er social bekymring, isolation, vrede, irritabilitet, håbløshed, ligegyldighed. En deprimeret person kan opleve mangel på seksuel lyst, hurtigt vægttab eller vægtøgning[kilde mangler] og kan opleve kroniske smerter (med eller uden kendt grund, såkaldt somatisering). Træthed efter minimal indsats, og psykomotoriske hæmninger kan optræde, som blandt andet giver sig udtryk i træghed eller manglende evne til at udføre ting der tidligere var lystbetonede. Stress og angst udløser nogle gange ukontrollerede bevægelser (psykomotorisk agitation), fra at vride hænderne til selvskadende adfærd. Bipolare depressioner er ofte langvarige og vanskelige at behandle. De varer væsentligt længere for patienten end tiden med mani eller hypomani. Ved mildere episoder fungerer personen bedre, men skal anstrenge sig betydeligt mere end normalt. Psykoser kan forekomme under alvorlige depressioner.
Når en person bliver født med anlæg for at udvikle en bipolar lidelse, kan hændelser i livet udløse den. Flere faktorer spiller sammen for at udløse sygdommen og påvirke forløbet, såsom kriser, forandringer, rejser, dødsfald, fødsel, forelskelse og skilsmisser, hvilket forklarer den jævne fordeling mellem kønnene[kilde mangler], men hvordan den udvikler sig varierer fra person til person. Flere gener har sandsynligvis betydning. Arvelige faktorer har større betydning end ved andre psykiske sygdomme, men stadig mere tyder på at arvelighed spiller en større rolle.
I sig selv er bipolar lidelse ikke arvelig, men der findes genetiske sårbarheder der øger risikoen ti gange for at de allernærmeste slægtninge (forældre, børn, søskende) udvikler sygdommen, sammenlignet med personer uden bipolar lidelse i familien, eller tilfældigt udvalgte personer. Den totale livstidsrisko for at et barn af en affektivt syg forælder udvikler en affektiv lidelse er 24 procent. Hvis begge forældre er syge er livstidsrisikoen 74 procent. For børn med raske forældre er risikoen 4 procent. Tvillingestudier har vist, at hvis én tvilling er syg, så har en en-ægget tvilling tre gange højere risko for at blive ramt sammenlignet med en to-ægget tvilling. Risikoen for bipolar lidelse der kan forklares med arvelighed er 80 procent for en-æggede tvillinger sammenlignet med 16 procent for to-æggede tvillinger.At lidelsen er arvelig, fremgår også af studier af den genetiske forbindelse med andre psykiske sygdomme. Skizofreni og bipolar lidelse har til dels en fælles genetisk baggrund. Det viser blandt andet et svensk studie med registerdata fra to millioner familier og over 75.000 patienter med bipolar lidelse eller skizofreni, samt deres slægtninge. Eksisterer der en af sygdommene i familien, er risikoen for at få den samme sygdom forøget. Patienter med skizofreni har også øget risko for bipolar lidelse. Derudover, hvis slægtninge har den ene sygdom, er sandsynligheden for at der også er slægtninge med den anden højere.
Det genetiske billede af bipolar lidelse er komplekst. Det er velkendt at gener styrer vigtige proteiner i hjernens celler. Forstyrrelser og følsomhed i det system øger risikoen for at blive syg. Hændelser i omgivelserne der påvirker en persons sårbare system kan så påvirke sygdommens udvikling. I et biologisk perspektiv kan selve generne også forandre sig (epigenetik) i dets miljø. Identifikationen af gener som påvirker sygdommen besværliggøres af at en kombination af sådanne gener sandsynligvis varierer fra familie til familie.Der er sandsynligvis mange gener der arbejder sammen og på egen hånd kun moderat kan påvirke sygdomsforløbet. Generne er formodentlig også kun associerede med bipolar lidelse og tilbagevendende depressioner. De bestemmer ikke det endelige resultat men øger sandsynligheden for hvordan sygdommen senere udvikles. Der findes et genetisk risikoområde, som tyder på at generne bag depression og bipolar lidelse er de samme. Sandsynligheden for at have gener indenfor det område er signifikant større for bipolare og depressionsive end for normalt raske. Et af generne, som har evnen til at tænde eller slukke for andre gener, er hos bipolare patienter overrepræsenterede i den udøvende del af hjernen.
Det biologiske billede af hvad der sker i hjernen ved bipolar lidelse er ufuldstændigt. At der eksisterer kemiske ubalancer i hjernen er dog bekræftet, medicinsk behandling modvirker blandt andet dette. Der findes også målrettede signalsubstanser, en slags kemiske budbringere, som hjernens nerveceller anvender for at kommunikere indbyrdes. Disse inkluderer serotonin, glutaminsyre, noradrenalin og GABA. Når disse forandres påvirkes stemningslejet. Signalsubstanserne kan også fastgøre sig til andre celler, som så reagerer kemisk og aktiverer en ny generation "budbringere". For bipolare fungerer dette system anderledes, stemningsstabiliserende medicin modvirker dette, ved at påvirke de nydannede signalsubstanser. Medicin kan også fremskynde hjernens egen produktion af kemiske stoffer, som hjælper hjerneceller med at vokse og forene sig (en slags gødning). Muligvis indebærer dette også at farmakologisk behandling beskytter hjernen.Bipolar tilstand er stærkt forbundet med lave værdier af tyreoideahormoner, hvor niveauerne er af den karakter, at de enten kan klassificeres som hypotyreose eller ej. Modsat, hyperthyreose, som lader til at kunne udskyde udbrud af bipolar lidelse, eller føre til bipolar lidelse, efter den er blevet behandlet.
Det at blive ramt af sygdommen og at få tilbagefald, kan forklares med stress - sårbarhedsmodellen. Når der eksisterer en genetisk sårbarhed kan risikoen for sygdom øges ved forskellige stressfaktorer, som sygdomme, graviditet og fødsel, skilsmisser, ulykker, sorg, eller sociale og psykologiske forhold i barndommen. Vore omgivelser påvirker os på forskellig vis. Mange forbinder familielivet med stress og konflikter. Andre påvirkes kraftigt af finansielle bekymringer eller social kedsomhed. For personer med anlæg for bipolar lidelse kan psykologiske reaktioner udløse sygdomsepisoder. Hvordan arv og miljø spiller sammen kan synliggøres i en model:
Følsomheden er som regel størst i lidelsens tidlige stadier. Et tidligt faretegn er pludselige depressioner i teenagealderen; eller personlighedsproblemer og misbrug eller kriminalitet som ændrer sig med tiden. Med alderen lader det til at lidelsen påvirkes mindre af miljøet. Tilbagefald optræder da spontant og uden synlig årsag.
Når lidelsen har debuteret eller en episode er kommet godt i gang, lader den til at have sit eget liv som kontrolleres af psykologiske eller biologiske processer og holder den aktiv.
Visse gener udgør kroppens eget ur. Det er muligt at bipolar lidelse påvirker hvor hurtigt det tikker. Uret styrer flere af kroppens cykliske funktioner, så som udskillelse af hormoner og kemikalier som styrer blodtryk og kropstemperatur. Personen kan selv stille sin døgnrytme med regelmæssige aktiviteter, oplevelser og måltider. At sove og vågne på faste tidspunkter er den vigtigste faktor. Bipolare kan være specielt følsomme overfor forandringer i den daglige rytme, hvilket kan fremkalde lidelsens symptomer. Forstyrrede søvnfaser, som ved skifteholdsarbejde og jetlag, forøger risikoen for tilbagefald. Lidelsen er ofte årstidsforbundne; depressionerne er hyppigere når efterårsmørket falder på og omvendt er der flere hypomanier og manier om foråret. Hormonet melatonin kan spille en rolle i dette da det hæmmes af lys. Melatoninindholdet kontrollerer og kontrolleres af den indre døgnrytme, og lys påvirker denne rytme.
Diagnosen baseres på personens anamnese (sygehistorie) og observationer udført af en psykiater eller en psykolog i samarbejde med andet behandlingspersonale eller pårørende. Kriterierne er symptomernes karakter, længde og frekvens. Disse specificeres i psykiatriens håndbøger, først og fremmest ICD og DSM. Undersøgelsen gennemføres på en åben psykiatrisk modtagelse, hvis patienten ikke er til fare for sig selv eller andre. Sygdommen kan endnu ikke  bekræftes gennem f.eks. blodprøver. Prøver kan udelukke kropslige (somatiske) sygdomme med lignende symptomer; blandt andet mangel på skjoldbruskkirtelhormon og infektioner, syfilis, HIV, forgiftning og narko-inducerede psykoser. Andre psykiske sygdomme som skizofreni, skizoaffektiv lidelse og personlighedsforstyrrelser har symptomer der ligner de bipolare episoder, ikke mindst ADHD som er en neuropsykiatrisk funktionsnedsættelse.
Indenfor psykiatrien er bipolar lidelse et spektrum som beskrives noget forskelligt i ICD-10 og DSM-IV og uden klar enighed om hvor mange bipolare sygdomstyper der eksisterer. Begge manualer har underkategorier som baseres på episodernes antal, og hvilken slags episode der var den senest forekommende. Et problem er at de er statiske beskrivelser – eller øjebliksbilleder, af en sygdom i stadig forandring. For personer (og bipolare i højere grad end andre) er der altid skift i energi og stemningsleje, tanker, søvn og aktiviteter. Under sygdomsforløbet kan personen holde sig indenfor rammerne af en underkategori eller forandre sig og passe bedre i en anden. Revideringen af en manual til version DSM-V (udgivet i 2013) har til sigte at udvide kategorierne og gøre beskrivelserne mere fyldestgørende. I stedet kritiseres den for at komplicere billedet yderligere og for at "stemple" flere mennesker som psykisk syge eller at gå lægemiddelfabrikanternes ærinde.Det er vigtig at lægen stiller præcise spørgsmål, om hvordan patienten fungerer, når en depression lader til at være over. Ofte viser det sig at depressioner der er vanskelige at behandle, er depressioner der skyldes en bipolar lidelse, hvor de maniske træk ikke opdages. (Website ikke længere tilgængelig) Undersøgelser viser at tre ud af fire bipolare enten får en forkert diagnose eller ingen overhovedet.[kilde mangler]
Diagnosen bipolar lidelse i ICD-10, samt diagnosen bipolar lidelse type I i DSM, kræver ikke at en depression har fundet sted, selv om det er tilfældet i mange underkategorier. Grundkravet i ICD-10 er "gentagne hypomaniske eller maniske episoder". Type I og II er en inddeling som først og fremmest anvendes i DSM. Kriterierne nedenfor følger DSM hvis der ikke angives andet.
Fælles for diagnosen af de forskellige bipolare tilstande er, at episoden ikke må afhænge af andre sygdomme (så kaldte organiske psykoser) eller medicinering. I varierende grad skal episoderne også medføre lidelser, eller gøre det sværere for personen at fungere socialt og erhvervsmæssigt, eller indenfor andre vigtige områder. Efter fødsel kan der opstå bipolare tilstande, de så kaldte postpartumpsykoser.
Forudsætter mindst en manisk eller blandet episode. Depressioner og hypomane episoder er ikke et krav, men forekommer ofte. Som tilbagevendende episode medtages en forandring i polaritet fra depression efter en periode på mindst to måneder uden maniske symptomer. ICD-10 forudsætter gentagne (mindst to) maniske episoder.
Sygdomstypen kendetegnes først og fremmest af en eller flere kliniske depressioner som følges af mindst en hypoman episode. Hurtige stemningsskift (nedtrykthed, irritabilitet, eufori) følges af symptomer på mani og alvorlig depression. Maniske eller blandede episoder må ikke have fundet sted.
Cyklotymi er i følge DSM-IV en mildere form for bipolar lidelse type II med flere perioder i løbet af mindst to år (et år for børn og unge). Symptomer på hypomani er mindre alvorlige. Modpolen er depressionstypen dystymi som ikke indeholder symptomer på klinisk depression. Symptomfrie perioder varer ikke længere end to måneder. Forværres sygdommen kan diagnosen bipolar type I eller II blive aktuel efter to år, også i kombination med cyklotymi som i sig selv kan være en alvorligt skærpende forhindring i livet. Begrebet cyklotymisk temperament er også udbredt. Kortvarige men frekvente udsving i selvtillid, følelsmæssige tilstande eller energiniveauer kan fremstå som et personlighedstræk. Humørsvingninger er sædvanlige. Skiftene er ofte automatiske - personen "vågner op på den forkerte side". Symptomerne på hypomani og eufori kan dog være mindst lige så udtalte hos personen.
I en blandet bipolar tilstand optræder der symptomer på mani og klinisk depression samtidig, i mindst en uge hvor kriterierne for en manisk episode og en klinisk depression opfyldes næsten hver dag. I følge det føderale National Institute of Mental Health (NIMH) i USA er ofte forekommende symptomer: ophidselse, søvnproblemer, store forandringer i appetitten og selvmordstanker. Personen kan føle sig meget trist og uden håb og på samme tid ekstremt fyldt at energi. En anden almindelig definition (af forskeren Hagop S. Akiskal) lyder: "Samtidigt maniske og depressive symptomer. Vrangforestillinger, hallucinationer, motorisk under- eller overaktivitet, samt alvorlig angst." Diagnosen forværres af at en mani eller depression kan også indeholde den modsatte tilstands karaktaristiske symptomer, ikke mindst i faser hvor stemningslejet svinger mellem udbrud og neutralt stemningsleje. ICD-10 forudsætter en tidigere bekræftet bipolar episode samt at patienten oplever kombinerede eller hastigt skiftende maniske og depressive symptomer.
Personer med bipolar lidelse har i gennemsnit 0,4 til 0,7 episoder pr år, som varer tre til seks måneder. Ved såkaldt rapid cycling (eller: hurtigt skiftende affektiv lidelse eller hurtigtsvingende tilstand) skifter personen usædvanligt hurtigt mellem manier og depressioner. Mindst fire bipolare episoder finder sted på et år og ikke sjældent betydeligt flere. Ved ultrarapid cycling (ultrahurtigskiftende episode) kan stemningslejet svinge kraftigt flere gange i løbet af det samme døgn. Mellem episoderne eksisterer der ingen symptomer, alternativt indebærer disse en svingning til modsat polaritet i en ny episode. Tilstanden anses normalt at udvikle sig sent i bipolar lidelse men forskerne er ikke enige. En sådan udvikling kan være et resultat af medicinering, især antidepressive midler som kan fremskynde det naturlige sygdomsforløb.
Bipolar lidelse, uden nærmere specifikationBipolar Disorder Not Otherwise Specified, NOS (på dansk: UNS) er en fællesdiagnose som i følge DSM-IV kan anvendes, når de definerede typer ikke rigtig passer, men sygdommens symptomer alligevel er bipolare, og i høj grad komplicerer patientens liv. Stemningslejet kan f.eks. skifte hurtigt fra dag til dag, men symptomerne er ikke tilstrækkelige til at blive diagnostiseret som en manisk, hypoman eller depressiv episode. Et andet eksempel er når hypomaniske episoder og kroniske depressionssymptomer ikke er tilstrækkeligt frekvente til at være cyklotymi.
Tilbundsgående opdeling, i følge AkiskalEt udvidet diagnoseapparat kan anvendes når DSMs kriterier er for snævre. Forskeren Hagop S.Akiskal har udover type I og II klassificeret type II½ (depression og cyklotymi); type III (kliniske depressioner, dystymi, manier udløst af medicin); type IV (hypertymi, depressioner); blandingstilstand (samtidige maniske og depressive symptomer; psykotiske symptomer, afvigende motorik, angst).
I bipolar lidelse har depressioner en modpol i mani og hypomani. Unipolare depressioner har ingen modpol, stemningslejet er enten deprimeret eller normalt rask. I praksis betyder udtrykket ikke andet end ikke-polar. Den omfatter alle slags depressioner, men anvendes som regel for den alvorlige, kliniske, depressionstype der også indgår i diagnosekriterierne for bipolar lidelse. Unipolare depressioner rammer dobbelt så mange kvinder som mænd. Årsagen er ukendt. Kønsforskellen opstår i teenageårene, men hos børn er depressioner noget mere udbredt blandt drenge. Det oprindelige mål med at skelne mellem bipolar- og unipolar depression, var, at adskille varianter af tilbagevendende affektive sindslidelser. I sin definition af maniodepressiv lidelse (1913) placerede Emil Kraepelin alle typer af tilbagevendende depressioner i samme spektrum som bipolar lidelse; han anså tilstandenes fællesnævner "cykler" som værende vigtigere end polaritet. Ved udgangen af 1950'erne begyndte psykiatriens tilgang at ændre sig. I DSM og ICD er bipolar lidelse efterhånden helt adskilt fra alle andre affektive sindslidelser, det vil sige depressioner. Modsætningen dækker over at unipolare depressioner er som regel lige så ofte tilbagevendende, som ved bipolar lidelse og forbindelsen er stærkere, når unipolare depressioner begynder i en tidlig alder. Andre fremtrædende ligheder er forekomst af mani i familiens sygdomshistorie og hvorledes patienterne reagerer på forebyggende behandling med lithium.
Forskelle der er blevet rapporteret i forbindelse med sammenligninger mellem bipolare og unipolare tilbagevendende depressioner, inkluderer at unipolar deprimerede patienter har færre, men længere, depressioner og at lidelsen bryder ud senere i livet. Personligheden er mere forandret og introvert, men mindre impulsiv og stimulanssøgende. Personen sover ikke så meget og er bedre hjulpet af forebyggende antidepressiv behandling. Appetitten er nedsat og vægttabet større. De somatiske problemer bliver større og patienten er mere bekymret og følsom overfor smerte sammenlignet med bipolare deprimerede patienter.Det har længe været diskuteret om det er meningsfuldt kategorisk at skelne mellem unipolare og bipolare depressioner. Emil Kraepelins koncept er igen blevet aktuelt, da forskere peger på, at flere nye resultater om lidelsernes biologiske ligheder. Der er i dag belæg for at dispositionen for bi- og unipolare lidelser er arvelig i familien. For visse bipolare patienter er de depressive epsioders alvor, frekvens og længde mere lig de unipolare depressioner, end dem der fremvises hos andre med bipolar lidelse. I 2010 identifieredes også et genetiskt risikoområde, hvor personer med depressioner eller bipolar lidelse, har betydligt større sandsynlighed end andre for at at have en bestemt kombination af gener. Studier inden for området støttes af at deltagerne bør matches ud fra episodernes frekvens og underkategorier i kategorisystemerne. F.eks. skelner DSM ikke mellem ofte tilbagevendende depressioner ud fra minimumskravet om to episoder. Det bidrager til at personer med bipolar lidelse fejlagtigt får diagnosen unipolar depression. Der findes ikke tilstrækkeligt med data men gennemførte studier antyder at dette gælder 40 til 60 procent af patienterne. Så kaldte falske unipolare patienter som senere udviser symptomer på hypomani eller mani forekommer i mellem 7,8 og 28,4 procent af tilfældene, afhængig af studiet og antallet at tidigere depressive episoder.
Bipolar lidelse kan ikke kureres men med den rette behandling er prognosen god: Psykiatrien anvender flere slags medicin for at forhindre nye episoder eller forlænge den tid der går før de opstår. Akut behandling gives i forbindelse med igangværende episoder. Samtaleterapi og psykoterapi er ofte aktuelt i kombination med medicinering. Selvhjælp kan være stressnedsættende aktiviteter, en sund diæt samt motion. Komorbide sygdomme behandles i hvis de forekommer, herunder misbrug og afhængighed. Både alvorlige manier og depressioner kan kræve hospitalsindlæggelse. Det sker ofte på patientens eget initiativ, men hvis denne er til fare for sig selv eller andre også med tvangsindlæggelse. Elektrokonvulsivbehandling (ECT) er lovligt i Danmark og kan ordineres såfremt andre behandlinger er slået fejl. Søvnmangel er både et vigtigt symptom på og en udløser af maniske episoder. Anvendt under kliniske forhold er ECT en hurtig og effektiv antidepressiv metode, dog med risko for skift til en manisk tilstand.
Den farmakologiske behandling af bipolar sygdom er næsten altid livsvarig, og den finder sted selv under symptomfrie perioder. I den profylaktiske (forebyggende) behandling anvendes stemningsstabiliserende medicin, først og fremmest lithium, lamotrigin og valproat. De to sidstnævnte er antiepileptikum som også er effektive mod bipolar lidelse. Ved kombinationsbehandling anvendes antidepressivum og (ukonventionelle) antipsykotisk medicin. Lithium, som blev introduceret i 1950'erne, er sædvanligvis førstevalget i behandlingen. Stoffet (et naturligt salt og grundstof) forebygger maniske- og blandingstilstande men har mindre profylaktisk effekt mod depressioner. Som det eneste stof reducerer det beviseligt selvmordsraten i forbindelse med akutte manier. Lithiums nytte er veldokumenteret, men virkningsmekanismen er dårligt kendt. Forskning understøtter, at Lithium stimulerer hippocampustillvækst: den del af hjernen der skrumper hurtigere hos bipolare end hos andre. Stoffet reducerer også hjerneinflammation, ved at justere metabolismen af de Omega-3-fedtsyre, der kaldes DHA. Lithium virker også profylaktisk på det underliggende sygdomsforløb, ved at reducere episodernes alvor og frekvens.Den første antiepileptiske medicin som kom i brug var Lamotrigin. Det forebygger depressioner bedre end Lithium og er den eneste medicin der i monoterapi forebygger sygdomstypen med rapid cycling (hurtige cyckler). Valproat anvendes i næsten samme udstrækning som Lithium, og er effektivt mod maniske tilstande, men virker kun positivt på visse depressive træk: impulsivitet, irritabilitet og følesen af ulyst; symptomer som ofte fører til selvsskadende adfærd og sociale handicap. Ubehandlede eller fejlbehandlede alvorlige episoder varer mellem tre til ni måneder. Med den rette medicinering klinger symptomerne af efter én til to måneder. Samtlige lægemidler er behæftede med forskellige bivirkninger. Visse antiepileptika, inklusiv Lamotrigin og Valproat, øger risikoen for selvmord noget. Bivirkninger behandles således, at den forebyggende medicinering er til at leve med, selv i perioder uden symptomer. Afbrydes behandlingen uden lægens samtykke (medicinsvigt) medfører det en stor risko for tilbagefald, som kan give langvarige skader.
Der er stort behov for udvikling af for nye mediciner, men udviklingen vanskeliggøres af at sygdommens årsager stort set er ukendte.
I kombination med medicinsk behandling anvendes psykoterapi - som f.eks. kognitiv adfærdsterapi - for at hjælpe den syge med at håndtere stemningssvingninger. Episoderne efterlader ofte dybe følelsesmæssige sår og forliste personlige relationer. Psykosociale faktorer gennemgås hvis det er nødvendigt, med henblik på at stabilisere personens livssituation. At vende tilbage socialt og til arbejdet, bliver for nogle svært. Samarbejde med Jobcenter, Socialpsykiatri, Distriktspsykiatri og andre myndigheder er nogle gange nødvendig. Uddannelse sammen med familie og venner, den såkaldte psykoedukation, gør det lettere at genkende tegn på sygdommen og at få hjælp tidligt.
Risikoen for tilbagefald nedsættes med en stabil døgnrytme, mens stress har den modsatte effekt. Hjælpemetoder er afslapningsøvelser, yoga og meditation. Gode motionsvaner og sund kost anbefales. Lysterapi fungerer i nogle tilfælde, men det er ikke dokumenteret at metoden er bedre end placebo (med "fusklamper"). Alkohol og andre stoffer påvirker hjernen og overforbrug er specielt farligt i kombination med medicin. Viden om hvordan livsstilen påvirker sygdomsforløbet er specielt vigtig, eftersom episodernes frekvens og symptomernes alvor ofte øges over tid. Risikoen for kognitive vanskeligheder forøges med hver bipolar episode.
Regelmæssigt indtag af Omega-3 fedtsyrer som kosttilskud ved farmakologisk behandling anbefales rutinemæssigt af mange psykiatere i USA. Eftersom fedtsyrerne ikke dannes i kroppen, skal de tilføres gennem kosten. I fire lodtrækningsforsøg med positive resultater anvendtes EPA og DHA i doseringsniveauer på mellem 1,5 til 9 gram pr. dag. Feltet er tilstrækkeligt studeret men forskning antyder også at Omega-3 kun virker forebyggende mod depression, ikke mani. De langkædede Omega-3-fedtsyrere EPA og DHA findes naturligt i fed fisk som laks og sild, eftersom disse spiser alger. Øvrige planters kortkædede ækvivalent, alfalinolensyre, er muligvis ikke virksom. Det findes i planter som hørfrø, hamp, valnødder og rapsolie. I kroppen omdannes det til EPA og DHA men kun i mindre grad, ca. 10-15 procent, og det er meget individuelt når det gælder EPA, og endnu mindre når det gælder DHA. I et studie viste det sig at selvmordstanker var mindre forekommende blandt finner som ofte spiser fisk. For de som spiser fisk dagligt i Japan er selvmordsrisikoen lavere, i følge et studie som fandt sted over 17 år.Et australsk-østrigsk studie viser at 12-ugers behandling med omega-3 for en gruppe skizofrenipatienter med høj risiko for at udvikle psykoser, fik reduceret riskoen for at udvikle psykoser markant.
Ubehandlet bipolar lidelse kan være invaliderende. Epsioderne har en tendens til at blive alvorligere set over tid, symptomerne bliver da sværere at behandle. Forløbet er mere negativt for dem der bliver syge inden de bliver 19 år. Bipolar II kan have ligeså alvorlige depressioner som type I men udvikles relativt sjældent til type I med rigtigt alvorlige manier. Levealderen påvirkes negativt med et antal år og tiden for et normalt arbejdsliv forkortes med ca. 14 år. Mellem sygdomsperioderne fungerer personen normalt, eller tæt på normalt. Mange lever uden symptomer meget længe. Medicinsk behandling er ofte nødvendig. Dog får hovedparten af alle bipolare patienter et tilbagefald givet tilstrækkelig tid til observation. Sygdomsforløbet stopper helt hos en tredjedel af bipolare patienter. Omtrent lige så mange genvinder fuldt ud alle funktionsevner. Hos ca. 20 procent af patienterne forbliver symptomerne kroniske og ca. 30 procent bliver socialt eller arbejdsmæssigt handikappede. For 50 procent udgør sygdommen en forhindring for arbejde, det sociale liv eller familielivet, 20 procent har problemer på alle tre punkter.Prognosen forudsætter effektiv behandling og en passende diagnose. Dette besværliggøres af at andre sygdomme udviser lignende symptomer og at symptomerne er mange men ikke de samme for hver enkelt person. Sygdommen har også mange faser og ind i mellem tager det lang tid at finde de fremherskende træk. For den syge kan det være svært at få den rette behandling i god tid. Til en hvis grad kan den enkelte person selv påvirke hvordan sygdommen udvikles. En positiv relation med lægen og behandleren er vigtig, ikke mindst for at medicinen og doseringen bliver korrekt. Video om hvordan sygdommen forløber hjælper, ligesom at være uopmærksom på signaler om at symptomer optræder. Ændrede søvnvaner er typisk det første tegn på en sygdomsepisodes begyndelse.
Ubehandlet bipolar lidelse indebærer at patienten taber et antal år i livslængde, som konsekvens af somatiske sygdomme og selvmord. Den skønnede dødelighed for manodepressive patienter (bi- och unipolare) er 2,3 gange højre end den forventede dødelighed for befolkningen i øvrigt. For dette er selvmord den vigtigste enkelt-faktor. Andre vigtige årsager som bidrager til den høje dødelighed, er en øget risko for hjerte-kar-sygdomme, indirekte konsekvenser af psykoser (f.eks. underernæring og udmattelse) samt tobak, alkohol og andre rusmidler. Korrekt behandling kan reducere mortaliteten blandt bipolare patienter til et niveau som ikke kan skelnes fra den øvrige befolkning som helhed.De fleste med bipolar lidelse forsøger ikke at begå selvmord, eller gennemfører ikke et forsøg. Den forhøjede livstidsrisiko for selvmord ved bipolar lidelse har tidigere været vurderet til at være mellem 10 og 25 procent. Nu bliver en signifikant lavere livstidsrisiko på 5 procent angivet blandt patienter som ikke indlægges på hospitalet for bipolar lidelse. Vigtigere er det, at risikoen for selvmord fortsætter med at vise sig højere blandt unge, tidligt i sygdomsforløbet. For disse vurderes det i Storbritannien at livstidsrisikoen er mellem 23 og 26 procent. Øget anvendelse af lithium og andre lægemidler, ligesom metodespørgsmål, kan forklare uoverensstemmelserne i skønnene. Patienter i gruppen bipolar type II har den højeste andelen af selvmord, Sammenlignet med bipolar I og unipolare depressioner samt befolkningen i øvrigt. Selvmordsraten er højere i forbindelse med depressioner, som i type II er mere frekvente end for type I.
Bipolara sygdomsepisoder kan medføre kognitive funktionsnedsættelser i varierende grad. Disse har tendens til at forværres med antallet af episoder og blive permanente. For mange er funktionsniveauet fuldt genoprettet i stabile perioder. I et raskt normalleje (det engelske euthymia) har bipolare patienter ingen neuropsykologiske mangler men nedsat IQ tyder på en moderat (global) kognitiv nedsættelse ved bipolar lidelse, som også kan svække korttidshukommelsen og formåen til at at erhverve information. Problemer med nedsat opmærksomhed- og koncentrationsevne fremstår mest under kliniske depressioner. Selv sameksisterende opmærksomhedsforstyrrelser kan forklare nedsat hukommelse, indlæring og spatial perception (på den måde eller med hvilken evne mennesker opfatter eller reagerer på sine omgivelser når det gælder dybde (tre dimensioner), retning, afstand og bevægelse) Psykomotoriske forstyrelser menes at være uafhængige af stemningslejet og forekommer måske allerede inden den første sygdomsfase. Intelligensen kan reduceres noget ved maniske og derfra aftagende tilstand. Evnen til at komme til konklusioner forbliver dog intakt. Visse har en højere intellektuel formåen når de er hypomane end når de er deprimerede. Bipolare patienter har normal verbal IQ, muligvis fordi hjernens sprogkognitive centre er skånet for sygdomsforløbet, eller fordi de af naturen er blevet begavet med en højere intellektuel kapacitet; deres intelligensniveau før sygdommen tenderer at være over gennemsnittet. 
Myter og fordomme om psykiske lidelser kan føre til tabu og stigmatisering af personer, der rammes heraf. Ifølge en undersøgelse gennemført i den danske befolkning svarer 85 %, at det er mere accepteret at have en fysisk end en psykisklidelse. Denne opfattelse hos den sindslidende selv eller i den sindslidendes omgivelser kan i værste fald lede til eksklusion fra samfundslivet. Det gælder også for bipolar lidelse, som ifølge samme undersøgelse er den anden mest stigmatiserede psykiske lidelse – kun overgået af skizofreni, og dette er et billede, der går igen internationalt. Stigmatisering af personer med psykiske lidelser spiller også en rolle i forhold til de samfundsmæssige omkostninger forbundet med psykiske lidelser i form af udgifter til overførselsindkomster, tabt arbejdsfortjeneste og for sen eller ingen behandling. Denne situation genfindes i mange lande omkring os, og i bl.a. England, Skotland,[kilde mangler] Sverige,[kilde mangler] Canada,[kilde mangler] USA,[kilde mangler] Australien,[kilde mangler] New Zealand,[kilde mangler] Holland,[kilde mangler] Spanien[kilde mangler] og Japan[kilde mangler] såvel som i Danmark er der etableret nationale afstigmatiseringsindsatser i løbet af de sidste 5-10 år.
Mellem 1-3 procent af befolkningen rammes af bipolar lidelse afhængig af hvilken definition der anvendes. Kun halvdelen modtager behandling; i lavindkomstlande kun 25 procent. Mange bliver syge når de er mellem 15 og 30 år. Bipolar lidelse er lige udbredt blandt kvinder og mænd men kvinder der er gravide eller i klimakteriet er mere sårbare over for at udvikle maniske episoder. De der har sygdommen er oftere enlige, fraskilte eller separerede end befolkningen i øvrigt.Sygdommen forekommer i alle kulturer men forskelle mellem sociale klasser og etniske grupper er understuderede. Personer med bipolar lidelse er oftere rygere end befolkningen i øvrigt. Selvmedicinering med alkohol og andre stoffer er udbredt. Dobbeltdiagnose (komorbid) misbrugsproblematik forklarer næsten fuldstændigt overrepræsentationen af voldsforbrydelser begået af personer med bipolar lidelse.WHO anerkender at bipolar lidelse er den sjette mest udbredte årsag til funktionsbesvær for personer mellem 15 og 44 år, hvilket er aldersgruppen som sygdomsudbruddet først og fremmest forbindelse med. (Psykiske sygdomme, inklusive bipolar lidelse, er også den mest udbredte årsag til handikap blandt børn, unge og unge voksne i alderen 10-24 år.) Alderen hvor symptomerne først optræder indikerer også hvor alvorlig sygdommen er: I USA (1993) modtager 89 procent af unge med bipolar lidelse fuld førtidspension inden de fylder 30 år, trods behandling. I Norge (2010) er sandsynligheden for at bipolare patienter modtager førtidspension 48 procent; for den raske befolknings kontrolgruppe 11,5 procent. En betydeligt større andel syge har lave indkomster end dem uden lidelsen. Sandsynligheden for at være arbejdsløs er tre gange højere (2006). Resultaterne er de samme selv når personer med bipolar lidelse er bedre uddannede, på trods af at højere uddannelse generelt er forenet med højere socioøkonomisk status.Den årlige omkostning for hver bipolart syge patient skønnes globalt til at ligge mellem 10.000 og 18.000 USD, hvoraf 80 procent er indirekte omkostninger som tabt produktivitet, dagpenge, sygedagpenge og politiindsatser. Unipolare depressioner er den mest invaliderende sygdom i såvel rige som fattige lande (2001) og udgør den næst største sygdomsbyrde verden over (2002), beregnet for voksne mellem 15 og 59 år som [[tabte
sygdomsjusterede leveår]].Selvforskyldte skader er den mest udbredte dødsårsag blandt personer mellem 15 og 59 år i højindkomstlande med 7,2 procent af det totale dødstal (i andre lande 4 procent). Globalt for alle aldre og indkomstgrupper (2004) er selvforskyldte skader den 16'e mest udbredte dødsårsag og udgør 1,4 procent af den samlede mortalitet. Når selvskader resulterer i døden angives selvmord; begrebet anvendes i statistiske sammenhæng og anses næsten udelukkende beror på psykiske sygdomme.
Bipolar lidelse er forbundet med kunstnere og en uforholdsmæssig stor andel af mennesker med bemærkelsværdige kreative talenter har haft en eller anden slags bipolar lidelse. Under visse omstændigheder kan kreativitet fremmes af sygdommen og høj kreativ formåen findes noget oftere hos personer i familier med psykiske sygdomme. Dog har de fleste forfattere, kunstnere og musikkere ingen sådan psykopatologi og omvendt; de fleste personer med bipolar lidelse er ikke usædvanligt kreative.Den hypomane tilstand beskrives ofte som en befrier af kreativ formåen og produktion. Følelserne er stærkere, synet på omgivelserne er anderledes og det er lettere at "tænke uden for æsken." Sådanne ekspansive stemningslejer kan sammen med hurtige tankeprocesser som er et typisk hypomanisk træk, give ophav til flere og hurtigere idéer. Kvalitativt kan associationerne og idéerne således blive unikke; i bedste fald også nyskabende og meningsfulde, et alment mål for kreativitet. Et udtalt kombinatorisk tænkende adskiller maniske patienter fra andre personer. Det indebærer at uoverensstemmende opfattelser og idéer lettere kombineres og udvikles. Sygdomstilstanden kan på den anden side producere uforståeligeheder, men den biologiske mekanismen kan være den samme som giver raske, høj-kreative, personer evnen til at se mange usædvanlige sammenhænge i problemløsningssituationer. Kreativ kognition er mere lig hypomaniens "tankemylder" end de løse associationer som kendetegner skizofreni.
Hurtigere og friere tanker skaber dog ikke kreativitet i et ellers fantasiforladt menneske men hvis hypomanien frigør en kreativ persons kognitive processer, kan et kvalitativt forandret resultat opnås. Intensivt kreative perioder er i mange tilfælde også umulige at skille fra hypomani. En udtalt mani udgør dog pr definition et markant handikap.
Signifikante sammenhænge mellem bipolar lidelse og kreativitet har stort set savnet en forklaring, ligesom koblingen mellem kreativitet og moderat øget risiko for både skizofreni og bipolar lidelse (de største psykosesygdomme). En mulig forklaring kan være dopaminsystemet som hos skizofrene delvist ligner raske højkreative personers. Forskere ved Karolinska Institutet tror at mindre information filtreres bort i hjerneområdet thalamus og dermed øger informationsstrømmen som forbedrer formåen til at finde usædvanlige løsninger, eller sygelige associationer. En overordnet sammenhæng mellem psykiske sygdomme og genialitet er også stadig til diskussion men forskning styrker en genetisk kobling mellem psykoser og kreativitet. I en videnskabelig undersøgelse har børn med bipolar lidelse og børn af forældre der er syge opnået højere point på en kreativitetsskala, sammenlignet med raske kontrolgrupper.Sammenhængen mellem kreativitet og ekstreme stemningslejer blev allerede beskrevet i før-græske myter og senere af Platon og Sokrates. I 300-tallet f.Kr. fokuserede Aristoteles på sammenhængen mellem melankoli, galskab og inspiration. "Hvordan kan det være", spurgte han, "at alle mænd som er enestående indenfor filosofi, poesi eller kunsten er melankoilkere?". Under renæssancen blev spørgsmålet atter aktuelt, men da blev der skelnet mellem raske, høj-præsterende melankolikere og personer der pga. sindssygdommen var forhindret i at bruge sine evner. I 1700-tallet ansås i stedet rationalitet at være afgørende for genialitet men de efterfølgende århundreders Romantikere betonede, atter at yderligheder i humør og erfaringer er nødvendige for kunstnerisk inspiration og det kunstneriske udtryk. Nutidens moderate tankesæt blev introduceret i slutningen af 1800-tallet og 1900-tallets begyndelse. Psykologer og psykiatrikere (blandt andet William James og Emil Kraepelin) spekulerede på om visse typer af galskab i kombination med talenter kunne frembringe ekstraordinære, kreative eller fuldendte personer. Udover de mildere, potentielt produktive hypomane og de mere reflektive, filosofiske melankolikere understregede de psykiske sygdommes invaliderende sider, som psykoser og suicidale depressioner. De understregede også at hårdt arbejde, balance og disciplin er afgørende faktorer for kreative præstationer.
I 300-400-tallene f.Kr. i antikkens Grækenland blev melankoli betragtet som et symptom på biologiske problemer i kroppen og specielt i hjernen. Den Hippokratiske skole affærdigede overnaturlige og magiske teorier. Man anså att melankoli och mani var forårsaget af for meget sort hhv. gul galde i kroppen. Soranos fra Efesos berettede i 100-tallet e.Kr. at melankoli tidigere blev betragtet som form for mani. Han mente selv at melankoli og mani var to forskellige sygdomme, men at symptomerne og behandlingen var lig hinanden. Aretaeus (200 e.Kr.) var den første som foreslog at mani er endestationen for en melankoli. Tillstanden beskrives også i de følgende århundreder som forskellige sygdomme, sædvanligvis i tilstødende kapitler. Ubalance i kropsvæskerne ansås at være årsagen. Traditionen blev brudt i middelalderen. Psykiske sygdomme udledtes af magi, synd eller djævelsk besættelse. Kliniske observationer uden religiøse overtoner fik først fæste da schweizeren Felix Platter (1536-1614) udgav en systematisk klassifikation af psykiske sygdomme i 1602. Kong Ferdinand 6. af Spanien (1713-1759) fik diagnosen 'melankolsk-manisk-affekt' af "Spaniens Hippokrates" Andrés Piquer (1711-1772). Sygdomen var bare en, men fasernes symptomer kunne i mangfoldighed og grader adskille sig. En mængde klassificeringer fulgte, inspirerede af Carl von Linnés (1707-1778) succeser. Observationer viste at tilstanden optrådte som individuelle anfald, i rækkefølge eller som tilbagevendende cykler.Franskmanden Jean-Pierre Falret (1794-1870) og Jules Baillarger (1809-1890) gjorde at idéen om at mani og depression var udtryk for en og samme sygdom blev alment accepteret . I 1854 blev de cykliske elementer defineret som regelmæssighed og en vis kontinuitet, samt 'dobbelt vanvid' hvor mani og depression blev betragtet som to faser af samme sygdomsforløb. Det forhold reflekteres i begrebet maniodepressiv lidelse (eller maniodepressivitet) som i slutningen af 1800-tallet blev opfundet af den tyske psykiater Emil Kraepelin (1856-1926). Tilbagevendende depressioner og manier var i hans definition placeret i det samme spektrum fordi tilstandens vigtigste fællesnævner var cykler, ikke polaritet. Kraepelin observerede at der hos patienter med tilbagevendende depressioner eksisterede der ofte også manier i familiens sygdomshistorie. Han var også den første som påpegede at sociale faktorer og psykisk stress kan fremprovokere sygdomsepisoder. Disse træk, sammen med hyppigheden og en relativt gunstig prognose adskilte i følge Kraepelin de to store psykosesygdomme; 'maniodepressivt vanvid' og 'dementia praecox' (nutildags skizofreni). En anden tysk psykiater, Karl Leonhard (1904-1988) adskilte senere de unipolare depressioner fra Emil Kraepelins videre definition. Distinktionen anvendes den dag i dag, men den kritiseres for at den ligger for stor vægt på polaritet og adskiller bipolare sygdomstyper fra tilbagevendende unipolare depressioner.Da behandling af maniodepressive lidelser med lithiumsulfat blev introduceret i 1940'erne var virkningen så stor, at psykiatrien en gang for alle slog fast at psykiske sygdomme har biologiske elementer, der påvirkes af kemikalier. Det "lille salt" (som poeten Robert Lowell (1917-1977) kaldte det) viste at psykiska sygdomme ikke var "myter" eller "normale reaktioner på en tosset verden." Lithiumbehandling har reddet hundredtusindevis af patienter og forbedret sygdommens forløb og udgang for atter millioner. Grundstoffet blev opdaget i i Sverige i 1817.
Akiskal, HS; Benazzi, F (2006), "The DSM-IV and ICD-10 categories of recurrent [major] depressive and bipolar II disorders: evidence that they lie on a dimensional spectrum", J Affect Disord., 92 (1): 45–54, 16488021. 
Angst, J; Selloro, R (2000-09-15), "Historical perspectives and natural history of bipolar disorder", Biological Psychiatry, 48 (6): 445–457, PMID 11018218. 
Benazzi, F (2007), "Is there a continuity between bipolar and depressive disorders?", Psychother Psychosom, 76, 2: 70–76, 17230047. 
Beveridge, A (2001), "A disquieting feeling of strangeness?: the art of the mentally ill", J R Soc Med, 94 (11): 595–599, PMID 11691904, hentet 2010-04-27. 
Cuellar, Amy K; Johnson, Sheri L; Winters, Ray (2005-05-01), "Distinctions between bipolar and unipolar depression", Clinical Psychology Review, 3, 25: 307–339, PMID 15792852. 
Cullberg, Johan (1992), Skaparkriser:Strindbergs inferno och Dagermans, Stockholm: Natur och Kultur, ISBN 91-27-03227-2, Libris 7228988 . 
Goodwin, Frederick K; Redfield Jamison, Kay (2007), Manic-Depressive Illness - Bipolar Disorders and Recurrent Depression, 1 Conceptualizing Manic-Depressive Illness: The Bipolar-Unipolar Distinction and the Development of the Manic-Depressive Spectrum, 2 Clinical Description, 3 Diagnosis, 4 Course and outcome, 5 Epidemiology, 8 Suicide, 10 Neuropsychology, 12 Creativity, 13 Genetics, 14 Neurobiology, 16 Sleep and Circadian Rhytms, 17 Fundamentals of Treatment, 18 Medical Treatment of Hypomania, Mania, and Mixed States, 19 Medical Treatment of Depression, 20 Maintenance Medical Treatment (2 udgave), New York: Oxford University Press, ISBN 978-0-19-513579-4, Libris 10875086. 
Kessler, RC; McGonagle, KA;  et al. (1994), "Lifetime and 12-month prevalence of DSM-III-R psychiatric disorders in the United States", Archives of General Psychiatry, 51 (1): 8–19, PMID 8279933.  CS1 maint: Explicit use of et al. (link)
Macritchie, K; Geddes, JR; Scott, J; Haslam, D; de Lima, M; Goodwin, G (2002), "Valproate for acute mood episodes in bipolar disorder", The Cochrane Database of Systematic Reviews, John Wiley and Sons (2), ISSN 1464-780X. 
Mathers, Colin D; Ezzati, Majid; Jamison, Dean T; Myrray, Christopher J L (2006), "3" (PDF),  i Lopez, Alan D, Global Burden of Disease and Risk Factors (pdf), Disease Control Priorities Project, Oxford University Press and The World Bank, s. 70, ISBN 0-8213-6262-3, hentet 2010-05-18. 
Mansell, W; Pedley, R (2008), "The ascent into mania: A review of psychological processes associated with the development of manic symptoms", Clinical Psychology Review, 3, 28: 494–520, 17825463. 
de Manzano, Ö; Cervenka, S; Karabanov, A; Farde, L; Ullén, F (2010-05-17), "Thinking Outpagese a Less Intact Box: Thalamic Dopamine D2 Receptor Densities Are Negatively Related to Psychometric Creativity in Healthy Individuals", PLoS ONE, 5, 5, doi:10.1371/journal.pone.0010670, e10670, hentet 2010-05-19. 
Poolsup, N; Li Wan Po, A; de Oliveira, IR (2000), "Systematic overview of lithium treatment in acute mania", J Clin Pharm Ther, 25: 139–156, 10849192. 
Redfield Jamison, Kay (1993), Touched with fire: manic-depressive illness and the artistic temperament, New York: Free Press Paperbacks (udgivet 1994), ISBN 0-684-83183-X. 
Rihmer (2006), "Creativity and mental illness", Psychiatr Hung, 21(4):: 288–94, 17170470. 
Santosa (2006), "Enhanced creativity in bipolar disorder patients: A controlled study", J Affect Disord., 23, 17126406. 
Bojs, Karin (2011-06-19), "Samma gener bakom psykos och kreativitet", DN.se, Bonnier AB, hentet 2011-06-20. 
Chavis, Selena (2010-09-25), "Bipolar Linked to Lower Socioeconomic Status", Psychcentral.com, Psych Central, hentet 2010-09-28. 
Fazel, Seena; Goodwin, Guy M; Grann, Martin; Lichtenstein, Paul; Långström, Niklas (2010-09-07), "Bipolär sjukdom ökar inte risken för våldsbrott (pressmeddelande), Bipolar disorder and violent crime: new evidence from population-based longitudinal studies and systematic review", Archives of General Psychiatry, online 6 september 2010, Karolinska Institutet, hentet 2010-11-23. 
Grohol, John M (2007-06-05), "Top 10 Signs of Bipolar Disorder (Manic Depression)", Psychcentral, hentet 2010-06-17. 
Hughes, Dominic (2011-05-18), "Mentally ill have reduced life expectancy, study finds", BBC News, London: BBC, hentet 2011-07-09. 
Jamieson, Alastair (2009-07-02), "Schizophrenia and manic depression: new link that could help millions", The Daily Telegraph, Telegraph Media Group, hentet 2010-09-27. 
Kempton, MJ; Geddes, JR; Ettinger, U (2008), "Meta-analysis, Database, and Meta-regression of 98 Structural Imaging Studies in Bipolar Disorder", Archives of General Psychiatry, s. 65:1017–1032, hentet 2010-09-20. 
Korn, Martin L (2002-09-20), "Across the Bipolar Spectrum: From Practice to Research", MedscapeCME, hentet 2010-08-10. 
Laino, Charlene (2011-06-01), "Bipolar Disorder Misdiagnosed as Depression", WebMD Health News, USA: WebMD, hentet 2011-07-09. 
Landén, Mikael; Ellert, Camilla (2007-05-01), "Affektiv sjukdom drabbar kvinnor och män olika", Läkartidningen, 1, Läkarförbundet, hentet 2010-09-30. 
Lichtenstein, Paul (2009-01-16), "Gemensamma orsaker bakom schizofreni och bipolär sjukdom (pressmeddelande)", The Lancet: Common genetic determinants of schizophrenia and bipolar disorder in Swedish families: a population-based study, Karonlinska Institutet, Institutionen för medicinsk epidemiologi och biostatistik, hentet 2010-04-07. 
Lundberg, Johan (2007-12-18), "Litiumbehandling vid bipolär sjukdom stimulerar hippocampustillväxt", Läkartidningen, Sveriges Läkarförbund, hentet 2010-05-07. 
McGrath, Jane (2010), "Top 5 Mad Geniuses", Discovery Health Mental Disorders, Discovery Communications, hentet 2010-10-03. 
Mitchell, Steve (2008-02-25), "Blood test could reveal bipolar disorder", MSNBC, hentet 2010-04-25. 
Odelfors, Hanna (2010-04-13), "Vissa antiepileptiska medel ökade risk för självmord", Dagens Medicin, hentet 2010-05-08. 
Persson, Torgny (2010), "Bipolär Affektiv Sjukdom", Internetmedicin, hentet 2010-04-08. 
Prentice, Claire (2010-04-13), "Rethinking mental disorders", The Independent, hentet 2010-05-01. 
Read, Kimberly (2010-04-14), "What Causes Bipolar Disorder?", About.com, hentet 2010-05-09. 
Shorter, Edward (2010-02-27), "Why Psychiatry Needs Therapy - A manual's draft reflects how diagnoses have grown foggier, drugs more ineffective.", Wall Street Journal, Dow Jones & Company, hentet 2010-05-05. 
Steenhuysen, Julie (2011-03-07), "Bipolar disorder vastly undertreated: study", Reuters, Chicago, hentet 2011-07-09. 
Streeter, Selene (2010), "Is Omega 3 Helpful With Bipolar Disorder?", eHow, eHow, Inc, hentet 2010-05-06. 
Söderström, Per (2009-11-25), "Grenarna på terapiträdet", Svenska Dagbladet, Schibsted, Svenska Dagbladet, hentet 2010-09-22. 
Ullén, Fredrik (2010-05-18), "Samband mellan psykisk ohälsa och kreativitet", Pressmeddelande, Karolinska Institutet, Institutionen för kvinnor och barns hälsa, hentet 2010-05-19. 
Videbech, P (1997), "MRI findings in patients with affective disorder: a meta-analysis", 'Acta Psychiatrica Scandinavica, s. 96:157–168, hentet 2010-09-20. 
"Bipolar Affctive Disorder", ICD-10 Mood (affective) disorders Chapter V, WHO, 2007, hentet 2010-04-26. 
"Bipolar disorder 'shrinks brain'", BBC News, BBC, 2007-07-20, hentet 2010-05-07. 
"Bipolar Disorder: Signs and symptoms", Health Information, Mayo Clinic, 2010, hentet 2010-04-13. 
"Bipolar Disorder Not Otherwise Specified, DSM-IV", APA DSM-5 Development, American Psychiatric Association, 2010, hentet 2010-09-23. 
"Bipolär sjukdom" (PDF), Stockholms läns sjukvårdsområde, 2010, hentet 2010-05-16. 
"Bipolär sjukdom", Försäkringsmedicinskt beslutsstöd, Socialstyrelsen, 2010, hentet 2010-04-07. 
"Bipolär sjukdom", Rapporter – Att förebygga återfall i bipolär sjukdom, SBU – Statens beredning för medicinsk utvärdering, 2009-02-12, hentet 2010-05-01. 
"Bipolär sjukdom, Manodepressiv sjukdom", Praktisk Medicin, Three Doctors AB, 2012-10-15, hentet 2013-01-05. 
"Children Of Bipolar Parents Score Higher On Creativity Test, Stanford Study Finds", ScienceDaily, Association for Psychological Science, 2005-11-09, hentet 2010-04-28. 
"Cyklotymi - Cyklotymiskt temperament", Praktisk Medicin, Three Doctors, 2012-10-15, hentet 2013-01-05. 
"Depression, Status", Fass Läkarbok, Psykiska sjukdomar och symtom, Läkemedelsindustriföreningen, 2010, hentet 2010-04-07. 
"Depressive Episode", ICD-10 Mood (affective) disorders, WHO, 2007, hentet 2010-04-26. 
"Half the patients with bipolar disorder suffer work, social or family disabilities", Physorg.com, 2011-04-05, hentet 2011-07-09. 
"How lithium helps treat bipolar disorders", DNA India, ANI, 2010-05-22, hentet 2010-05-22. 
"Hypomani", Praktisk Medicin, Three Doctors AB, 2012-10-15, hentet 2013-01-05. 
"Hypomanic Episode, DSM-IV", APA DSM-5 Development, American Psychiatric Association, 2010, hentet 2010-09-23. 
"Manic Episode", ICD-10 Mood (affective) disorders, WHO, 2007, hentet 2010-04-22. 
"Long Term Management of Bipolar Disorder", MedscapeCME, 2010, hentet 2010-05-08. 
"Mad Genius: Study Suggests Link Between Psychosis And Creativity", ScienceDaily, Association for Psychological Science, 2009-09-29, hentet 2010-04-28. 
"Manodepressiv sjukdom - bipolär sjukdom", Fass Läkarbok, Läkemedelsindustriföreningen, 2011-01-26, hentet 2013-01-05. 
Mortality and Burden of Disease estimates for WHO member states in 2002 -xls, WHO, 2009-11-07, hentet 2010-05-17. 
"Same Genes Suspected in Both Depression and Bipolar Illness", NIMH Science News, National Institute of Mental Health, 2010-01-28, hentet 2010-05-07. 
"Stephen Fry urges help for bipolar gene study", BBC News, BBC, 2010, hentet 2010-09-30. 
Studieinformation STANLEY: en studie av genetiska och miljömässiga orsaker till bipolärt syndrom, Karolinska Institutet, Institutionen för medicinsk epidemiologi och biostatistik, 2009-12-06, hentet 2010-04-07. 
"Study Ranks Mental Health as Young People's Top Health Problem", HealthDay, USA: U.S. News, 2011-06-07, hentet 2011-07-09. 
The global burden of disease: 2004 update Part 2 Causes of death -pdf (PDF), WHO, 2004, s. 11, hentet 2010-05-18. 
"Vad är bipolär sjukdom (manodepression)?", STANLEY: en studie av genetiska och miljömässiga orsaker till bipolärt syndrom, Karolinska Institutet, Institutionen för medicinsk epidemiologi och biostatistik, 2009-12-06, hentet 2010-04-07. 
"Viktigt med tidig diagnos av bipolär sjukdom", SLL Janusinfo, Stockholms läns landsting, 2010-04-09, hentet 2010-05-12. 
"What Causes Bipolar Disorder", Education Center, Articles, The International Society for Bipolar Disorders, 2010, hentet 2010-05-16. 
Information om bipolar sygdom (PDF). Region Hovedstadens Psykiatri. Hentet 13. maj 2015. 
Kompetencecenter for affektive lidelser. Region Hovedstadens Psykiatri. Hentet 13. maj 2015. 
"Sind Pårørenderådgivning – Rådgivning for pårørende". www.sindpaaroerende.dk (Landsforeningen SIND). Hentet 23. august 2018. 
BEDRE PSYKIATRI - Landsforeningen for pårørende. Landsforeningen Bedre Psykiatri. Hentet 23. august 2018. LA-ikon
For alternative betydninger, se Bismarck. (Se også artikler, som begynder med Bismarck)
Bismarck var et tysk slagskib under 2. verdenskrig. Det var opkaldt efter den tyske rigskansler Otto von Bismarck og var et af sin tids største krigsskibe. Det er kendt for at have sænket den britiske slagkrydser HMS Hood og for den efterfølgende jagt, der førte til, at Bismarck sank kun tre dage senere.
Tyskland måtte kun bygge slagskibe på maksimalt 35.000 tons som en konsekvens af betingelserne i den britisk-tyske flådeaftale fra 1935. Processen med at designe Bismarck begyndte dog allerede i 1934, og skibet var officielt på 35.000 tons, men var i virkeligheden på 42.600 tons. Byggeriet blev påbegyndt den 1. juli 1936, men skibet kom ikke i brug før den 24. august 1940. Tyskerne mente, at Bismarck ikke kunne sænkes. Dette skyldtes bl.a. den svære pansring, der var op til 320 mm panserstål (lige over vandlinien). Alene panseret vejede 19.159 tons, og dybgangen var 11 m uden last.
Bismarck var et traditionelt konstrueret slagskib, men med en meget svær pansring, høj fart og sindrig, vandtæt inddeling. Den tyske flådestrategi gik ud på handelskrig mod England i Atlanten, og med indsatsen af Bismarck var det meningen, at tyskerne i modsætning til tidligere, nu også skulle tage kampen op og ødelægge de konvojer, hvis eskorter bestod af de ældre slagskibe, som englænderne med held hidtil havde holdt de mindre og svagere bevæbnede tyske atlant-raidere på afstand med. Skibet havde en besætning på 2.250 mand, en længde på 250,5 meter og en tophastighed på 30 knob. Bevæbningen bestod primært af otte 380 mm kanoner med rækkevidde på 35,6 km, samt tolv 150 mm kanoner og 50 mindre kanoner, der for størstedelens vedkommende var luftværnskanoner.
Desuden var skibet forsynet med et på daværende tidspunkt moderne radaranlæg, der var monteret over broen til ildledersystemet for hovedskytset.
Fremdriften blev sikret af tre skruer på hver 4,70 m i diameter, der blev drevet af Blohm & Voss-turbiner med en samlet ydelse på godt 150.000 hestekræfter.
Den 18. maj 1941 sejlede Bismarck ud på sin jomfrufærd som en del af Operation Rheinübung sammen med den svære krydser Prinz Eugen. Egentlig var det meningen, at de to mindre slagskibe Scharnhorst og Gneisenau, som efter et vellykket togt i Atlanten i januar-marts lå i den franske atlanterhavshavn Brest, skulle have været med, men det kunne ikke lade sig gøre pga. reparationer. Derfor tog de to skibe alene af sted under kommando af admiral Günther Lütjens. Formålet med operationen var primært at true den engelske skibsfart over Atlanten, hvor man nu takket være Bismarcks overlegne slagkraft var i stand til at tackle selv stærkt beskyttede konvojer. 
Briterne hørte om Bismarcks afgang gennem flere forskellige kilder; dechifrerede enigma-kodemeddelelser, allierede spioner, inklusive den norske modstandsbevægelse, som observerede skibet sejle gennem Skagerrak, og via en rapport fra en svensk krydser. Efter at have forladt sin hjemmehavn, Gdynia, sejlede Bismarck gennem dansk, svensk og norsk farvand. Dermed var det nemt at følge dets rute, og via den engelske marine-attaché i Stockholm blev skibets bevægelser mod nord rapporteret til London. I nogle timer mistede man kontakten, til det blev genfundet af et Spitfire-rekognosceringsfly i Dolviken ved Bergen.  Senere opfangede de to britisk krydsere HMS Suffolk og HMS Norfolk det på radaren i Danmarksstrædet mellem Island og Grønland.
Den 24. maj blev Bismarck angrebet af en britisk styrke, der omfattede slagskibet HMS Prince of Wales og flagskibet, slagkrydseren HMS Hood, under kommando af viceadmiral Lancelot Holland. Prince of Wales var kun lige færdigbygget, og det havde faktisk stadig værftsfolk om bord. Hood var bygget som en hurtig slagkrydser, men havde fået mere pansring for at få det til at minde mere om et slagskib. Det var dog stadig relativt dårligt pansret på dækket.
Fordi han fejlagtigt troede, at Bismarck sejlede forrest, beordrede viceadmiral Holland al skydning til at være koncentreret om Prinz Eugen. Kaptajnen på Prince of Wales opdagede dog fejlen. De britiske skibe prøvede derefter at komme tættere på Bismarck, så Hoods svage dækspanser var knapt så udsat. Det betød dog, at de to engelske slagskibe pga. af retningen mod målet kun kunne benytte deres to forreste kanontårne, mens Bismarck kunne benytte alle sine fire. Før de nåede tæt nok på, blev Hood dog ramt. Først af Prinz Eugen og lidt senere af Bismarck. Bismarcks træffer fik Hood til eksplodere og knække i to dele. Kun 3 ud af en besætning på 1.418 overlevede.
Prince of Wales blev også ramt, men var dog i stand til at slippe væk under dække af røgslør. Bismarck var blevet ramt tre gange. Den alvorligste træffer i forskibet, som betød nedsat fart både på grund af lækager, og fordi man nu måtte økonomisere med brændstoffet, da forbindelse til brændstoftankene i forskibet var afskåret. Skibet blev derfor tvunget til at sejle videre for nedsat kraft med kurs mod det besatte Frankrig for at blive repareret. Briterne, inkl. det skadede Prince of Wales, fortsatte dog med at forfølge det. Prinz Eugen slap væk.
Fast besluttet på at hævne tabet af Hood satte briterne alle forhåndenværende enheder ind i jagten på Bismarck. Et angreb med fly fra hangarskibet HMS Victorious blev forsøgt, men uden større held. Alt imens bevægede de sig tættere og tættere på Frankrig og tysk luftherredømme. Briterne mistede en overgang kontakten med Bismarck i seks timer. Tyskerne var dog ikke opmærksomme på det og sendte flere radiotransmissioner, som briterne kunne bruge til at finde dem igen. 
Ved solnedgang d. 26. maj angreb britiske fly igen. De kom ved en fejl til at angribe deres egen krydser HMS Sheffield. Senere lykkedes det dog at ramme Bismarcks styremekanisme midt i en undvigemanøvre, så skibets ror blev fastlåst. Resultatet var, at Bismarck drejede rundt om sig selv ude af stand til at manøvrere. Hvis roret havde været fastlåst i en ikke-drejende stilling, kunne Bismarck stadig have manøvreret ved hjælp af sine forskellige skruer. Bismarck blev stoppet af en torpedo fra en britisk Swordfish-dobbeltdækker.
I løbet af natten blev Bismarck angrebet med torpedoer af flere britiske destroyere, men dog uden at blive ramt eller selv at ramme modstanderne.
De to britiske slagskibe HMS King George V og HMS Rodney havde været på vej mod Bismarck vest fra, og om morgenen d. 27. maj nåede de frem. De to skibe angreb kl. 8:47 fra ca. 20 km afstand. Bismarck besvarede ilden, men manglende manøvredygtighed samt det faktum, at det ikke lå lige i vandet, påvirkede dets evne til at svare igen. Med hjælp fra Norfolk og Dorsetshire lykkedes det i løbet af blot tre kvarter at få ødelagt alle Bismarcks kanoner samt at få dræbt hovedparten af de øverste officerer ved hjælp af skud mod kommandobroen. På trods af den ulige kamp, hvor Bismarck reelt var uden mulighed for at manøvrere, lykkedes det Bismarck at holde sig flydende. De britiske skibe var efterhånden løbet tør for ammunition, men på trods af at stort set alle strukturerne oven på skibet var ødelagt, var skroget stadigt intakt. De overlevende påstod efterfølgende, at besætningen selv havde sænket deres eget skib ved at løsne bundpropperne, da det blev klart, at Bismarck ikke stod til at redde. Nyere undersøgelser  af det sænkede slagskib på havbunden i 4,5 km dybde med ubemandede dybhavsubåde har imidlertid vist, at påstanden formentlig skulle tjene den nazistiske krigspropaganda, idet Bismarck efter et par timers bombardement, der ryddede hele dækkets bestykning med kanoner og kommandotårne, mm., til sidst sank som følge af 4 afsluttende fuldtræffere under vandlinjen med torpedoer fra et af de engelske krigsskibe, slagkrydseren HMS Dorsetshire, som havde deltaget i omringningen af det tyske slagskib.
De engelske krigsskibe påbegyndte redningen af Bismarcks overlevende besætning, men kun 115 blev reddet, da redningsarbejdet måtte opgives på grund af en ubådsalarm. Mere end 2.000 tyske søfolk omkom.
Tyskerne ville efter Bismarck ikke igen risikere nogen af deres slagskibe i Atlanten, og Bismarcks søsterskib, Tirpitz, tilbragte det meste af krigen i en norsk fjord, indtil det blev sænket ved et flyangreb den 12. november 1944.

Black metal er en musikgenre, der opstod i 1980'erne, og har udviklet sig til sin nuværende form hovedsageligt i Norge, Sverige og Finland i starten af 1990'erne. Der findes i dag mange black metal-bands globalt, men de fleste, og de bedst kendte, stammer fra de nordiske lande, hovedsageligt Norge.Black metal-bands forsøger oftest at skabe en glædesløs og kold lyd gennem hurtige tempi, som fremhæver genrens rødder i rock og heavy metal, simple guitarmønstre, skarpe og voldsomt forvrængede el-guitarer og growlende eller skrigende vokal. Der findes dog også mere eksperimenterende bands inden for genren, såsom Arcturus og Enslaved. Mange black metal-bands prøver at forbinde deres musik og tekster med en bestemt ideologi, ofte ekstremt højreorienteret, selvom der dog også findes eksempler på venstreorienterede black metal-bands, såsom Wolves in the Throne Room.
Musikstilen er også karakteriseret ved ekstrem aggression, had til kristendommen og sommetider hyldest af satanisme.Den første bølge af black metal begyndte i 1980'erne, ved thrash metals oprindelse, og blandt pionererne var Venom, Bathory, Hellhammer og Celtic Frost. Den anden bølge blev udviklet i slutningen af 1980'erne og starten af 1990'erne, specielt i Norge, hvor Burzum, Mayhem, Darkthrone og Emperor gjorde black metal kendt for et bredere publikum. Selvom der endnu ikke har været en klar tredje bølge, har moderne black metal-bands fra 2000'erne, deriblandt Cradle of Filth, Dimmu Borgir og Satyricon kombineret nye elementer med den første og anden bølges måde at repræsentere musikken på.
Black metal betragtes generelt som en undergrundsgenre, da den ikke tilstræber mainstreammusikkens typiske synlighed i medierne, og black metal-kunstnere ofte forsøger at holde deres liv ukendt og mystisk for omverdenen. Et kendt eksempel er Darkthrones trommeslager Fenriz, som altid har forsøgt at holde sig selv og sit band ude af mediernes søgelys, blandt andet ved at nægte at optræde live og takke nej til en Alarmpris-nominering.
Black metals typiske lyd kan variere. De fleste bands benytter sig dog af en skrigende eller growlende vokal og en meget forvrænget guitar, som skal bidrage til at skabe en dyster stemning. De oftest anvendte instrumenter er guitar, bas og trommer, hvor guitaren ofte kan forekomme dominerende, nogle gange overdøve vokalen, hvorimod bassen ofte er stort set ikke-eksisterende. Trommerne bruger ofte meget hurtige blast beats. Takterne er ofte enkle, og der er kun få skift internt i sangene. Black metal virker ofte meget kaotisk, idet musikerne bevidst har undgået de traditionelle formler for rockmusik.De første black metal-bands havde udviklet deres musik fra speed- og thrash metal, og med påvirkninger fra punk og NWOBHM. Selve kompositionerne var ikke målet i sig selv for mange black metal-bands, hvilket stod i stærk kontrast til en relateret metalgenre, dødsmetallen, hvor sangene ofte var meget sofistikerede og tekniske. Bands brugte ofte mange elementer fra andre genrer (blast beats var allerede brugt af hardcore punkbands, guitar-spillestilen var taget fra thrash metal og den growlende vokal var fra dødsmetal). Den anden bølge opstod i Norge som et modsvar på dødsmetallen. Hvor dødsmetal indeholdt mange temposkift og taktændringer søgte black metal i stedet meget få ændringer, og gentog ofte de samme akkordmønstre på en næsten hypnotisk facon. I modsætningen til de nedstemte guitarer i dødsmetal, valgte balck metal musikere generelt ikke at nedstemme deres, og ovenikøbet tilføre dem en mere diskant lyd under produktionen.American Nihilist Underground Society har beskrevet black metal som "mørk og hurtig musik som bruger melodisk udvikling til at udtrykke sine temaer." og har beskrevet forskellen på black metal og dødsmetal ved, at black metal "har al teknikken og den rytmiske intensitet fra [dødsmetallen] med mere følelsesladet og forståelig poetisk kommunikation i musikken." Dødsmetal og black metal var nært beslægtede op gennem 1980'erne, men udviklede først senere separate associationer, hvor dødsmetal var "død/dekonstruktion/struktur" mens black metal var "melodi/Satan/følelse".Black metal adskiller sig fra de fleste andre metalgenrer ved at image er mindst lige så vigtigt som selve musikken. Det var f.eks. almindeligt kendt, at medlemmerne i Venom og Hellhammer ikke var specielt kompetente musikere. Omvendt er f.eks. Mayhem/Dimmu Borgir-trommeslager Jan Axel "Hellhammer" Blomberg blevet hyldet som en af metalmusikkens mest kompetente trommeslagere.
Tidlige black metal-kunstnere foretrak ofte bevidst en dårlig albumproduktion. Den stemning som musikken skabte var vigtigere end noget andet. Om svenske Bathory har musikjournalist og forfatter Ian Christe sagt at "[deres] guitarer lød som om det kom fra en symaskine, trommerne lød som om nogen rev vådt pap i stykker".
De dårlige albumproduktioner og vokalbrøl hos de tidlige black metal-bands blev senere nogle af kendetegnene for den anden bølge af black metal. Bathory er generelt blevet nævnt som skaberen af den lyd, som nu kaldes black metal, og op igennem 1990'erne var der mange black metal-bands som var tydeligt inspireret af Bathory.
Selvom mange af de tidlige black metal-bands' inspirationskilder stammede fra dødsmetal og thrash metal, var musikken, i forhold til i disse genrers som regel velproducerede udgivelser, ofte i langt højere grad præget af undergrundsstemning, mangelfuld produktion, rå og simpel musik og ufuldendte optagelser, hvilket f.eks. kan høres på Darkthrones Transilvanian Hunger, hvorpå de fleste af numrene slutter meget abrupt, og følges af flere sekunders stilhed før næste nummer. Visse senere black metal-bands har dog udviklet sig i progressive, symfoniske eller andre, 'lettere', retninger. Norske Dimmu Borgir gav black metal et større mainstream-appeal, mens Cradle of Filth er blevet nævnt som et af de mest avancerede engelske bands siden Iron Maiden.
Ligesom de nært beslægtede genrer dødsmetal og thrash metal har black metal et vist fokus på guitarriffs. Men hvor thrash metal udviklede sig frem mod mere progressive riff (som set på de meget indflydelsesrige udgivelser Metallicas ...And Justice for All og Megadeths Rust in Peace) og dødsmetal lige fra starten havde været præget af teknisk avancerede guitarriff, gik black metal i den anden retning og gjorde i stedet brug af voldsomt primitive riff.Mens flere af de første black metal-bands, såsom danske Mercyful Fate, pr. definition var thrash metal-bands med avancerede riff, begyndte de primitive riff i højere grad at vinde frem hos den anden bølge af black metal-bands – eksemplificeret ved Darkthrones meget indflydelsesrige Transilvanian Hunger hvorpå de fleste sange blot havde 3-4 akkordprogressioner hver, og yderst gentagende riff, som er blevet rost for at have en "hypnotiserende" effekt.Akkorder i black metal er ofte meget dissonante. Varg Vikernes' Burzum var nyskabende på dette område ved at introducere molakkorder spillet i arpeggio for at forstærke den nedtrykte, følelsesladede atmosfære. Dette var helt nyt inden for black metal, hvor powerakkorder ellers normalt var drivkraften.
Sangteksterne i black metal omhandler ofte anti-kristendom, kaos, satanisme, okkultisme og anden hedenskab, men et mindretal af black metal-bands synger også om racistiske, fascistiske eller nazistiske temaer. Andre, deriblandt anføreren for den tidlige norske black metal-scene Euronymous, så tilbedelse af Satan samt kritik af kristendommen og de andre abrahamiske religioner som en direkte nødvendig før et band kunne betegnes som 'black metal'.Satan bruges også i nogle black metal-sangtekster som repræsentant for det dyriske og naturlige i mennesket, da kristendommen ifølge den generelle stemning inden for miljøet har tvunget folk til underkastelse, og forbudt dem ting som ligger i deres natur.Shock rock-pioneren Alice Cooper blev i dokumentarfilmen Metal: A Headbanger's Journey nævnt som værende en inspirationkilde på nogle punkter, da Satan indgik i hans tekster på linje med andre 'chokerende' emner. Cooper selv var temmelig sikker på, at hvis nogen ønskede at starte sataniske kulte, var det usandsynligt, at de ville gøre det gennem rockmusik.Individualisme fremhæves som et positivt træk inden for black metal. I mange black metal-sangtekster hyldes den ultimative frihed, ofte i skikkelse af Satan, hvilket afspejles i den ekstreme hyldest af kaos. Misantropi ses også ofte – dette emne er blevet undersøgt af Keith Kahn-Harris, der som eksempel nævner det amerikanske magasin Wheremyskin, som indeholdt beskeden "dræb alt helligt, dræb så alt andet og dræb så dig selv".
Visse black metal-musikere isolerer sig også fra "almindelige mennesker", som de mener, de er overlegne.
Udover satanisme forekommer fantasytemaer også hyppigt inden for black metal. Viking metal omhandler historier fra før kristendommen overhovedet kom til Skandinavien. Landskab og natur er også populære emner med hyldester af skove og bjerge i stedet for de steder folk bor i dag. De amerikanske forfattere H.P. Lovecraft og Robert E. Howard har inspireret et par bands, mens J.R.R. Tolkien og hans trilogi Ringenes Herre også har inspireret en del grupper, deriblandt Gorgoroth, som tog deres navn efter et område der omtales i bøgerne, og Burzum, som betyder "Mørket" på Mordors "sorte sprog". I Østrig skrev pionererne inden for "epic black metal" Summoning næsten udelukkende tekster om Ringenes Herre, og deres album Oath Bound fra 2006 indeholdt sågar en sang, "Mirdautas Vras", der blev sunget på det "sorte sprog". Selv filosoffen Friedrich Nietzsches idéer har påvirket visse black metal-bands.Sangteksternes behandling af "det onde" var en vigtig hjørnesten specielt i den tidlige black metal. Den nuværende black metal indeholder dog også flere andre elementer, som ikke findes i andre genrer. Den tidligere sanger i den kristne metalgruppe Trouble, Eric Wagner, har talt om hvordan bands som thrash metal-gruppen Slayer og heavy metal-bandet Danzig blev omtalt som "black metal". Begge havde sangtekster som omhandlede død og mørke, men klassificeres alligevel ikke som black metal. Bands hvis musikalske stil minder om black metal, men hvis sangtekster snarere omhandler en positiv vinkel på kristne emner kaldes "unblack metal" – en stilart som det australske enmands-band Horde var pioner inden for.
I modsætning til de fleste andre musikgenrer, optræder mange black metal-bands aldrig live. Nogle bands ville ikke engang kunne organisere turnéer, idet de kun har et enkelt medlem. Andre, deriblandt Darkthrone, ønsker blot ikke at optræde. Burzums eneste medlem, Varg Vikernes, har udtalt, at han ikke ønskede at optræde, fordi han havde en anden motivation for at lave musik end de traditionelle rockmusikere.
Andre bands, f.eks. Satyricon, vælger omvendt at hyre ekstra musikere, når de optræder live. De livekoncerter som bliver holdt, har ofte ret farverige sceneshows – et eksempel er Immortal, hvis frontmand Abbath Doom Occulta ofte puster ild live. Mange andre bands gør også meget ud af skræmmende sceneshow, og nogle praktiserer sågar sort magi på scenen.De tidlige black metal-bands benyttede sig af en original beklædning. Venoms medlemmer klædte sig i læderbukser og sommetider også i band-T-shirts eller lignende. Mercyful Fates King Diamond populariserede brugen af sort/hvid ansigtsmaling. Han fik idéen fra sit eget idol Alice Coopers ansigtsmaling, og kombinerede den med omvendte kors og lignende symbolik. Senere udviklede denne trend sig til corpsepaint, hvor hele ansigtet males hvidt med undtagelse af konturer omkring øjne og evt. mund, som males sort. Sarcófagos tidlige brug af ansigtsmaling var langt tættere på dette, og de siges derfor også ofte at have stået for den første "rigtige" brug af corpsepaint.Visse typer af søm, nitter og andre former for metalsmykker bruges også ofte. Hellhammer- og Celtic Frost-frontmand Tom G. Warrior blev vist på bagsiden af omslaget til To Mega Therion fuldt iklædt læder og pigge, og Bathorys nu afdøde frontmand Quorthon brugte også ofte lignende beklædning.
Norsk black metal er gået endnu længere og her bruges, udover den obligatoriske corpsepaint og lædertøj, også knæhøje støvler, sølvsmykker og teaterblod udklædningerne. Mayhems forsanger Dead blev kendt for at begrave sit tøj nogle dage før en koncert, således at han kunne "bevare råddenskaben" på scenen. Visse musikere, bedst kendt er nok Frost fra Satyricon, bar armbånd påsat mange flere centimeter lange metalsøm. Middelaldervåben og -torturinstrumenter blev ofte båret og brugt ved fotooptagelser af specielt Immortal og Emperor.Visse bands har prøvet så ihærdigt at klæde sig så krigsagtigt eller ondt som muligt, at det har fået den omvendte effekt. Nogle bands har fået et så grotesk udseende, at deres billeder uforvarende er kommet til at fremstå meget camp. Et klassisk eksempel er Immortal, hvis til tider komiske fotooptagelser ofte er blevet latterliggjort på Internettet.
Nogle black metal-bands beskæftiger sig til tider med racistiske, fascistiske og ligefrem nazistiske emner, med lovprisninger af fjerntliggende landsbyer og den mistro som var typisk for fascistiske og racistiske bevægelser i 1800- og 1900-tallet. Socialdarwinisme og eugenik har fascineret mange inden for black metal-miljøet, og nogle bands har taget højreekstreme idéer til sig. Bands hvis sangtekster hovedsageligt drejer sig om fascisme og relaterede emner fik i løbet af 1990'erne deres egen undergenre, kaldet "nationalsocialistisk black metal", oftest forkortet NSBM. Disse grupper har ofte en stærk tro på at jødisk-kristne værdier har ødelagt de gamle kulturer og folkeslag, og at de derfor bør bekæmpes. Det er imidlertid en minoritet blandt black metal-bands, der identificerer sig med NSBM-bevægelsen, idet langt de fleste slet ikke er politiske. Blandt de bedst kendte NSBM-bands er tyske Absurd, men NSBM har generelt en større udbredelse i Østeuropa og Rusland, hvor den udover at rose nazismen også hylder panslavisme. I Rusland opstod eksempelvis sammenslutningen BlazeBirth Hall, som primært omfattede de tre musikere Ulv Gegner Irminsson, Dagorath og Kaldrad Branislav – hvoraf de to angiveligt efterfølgende er blevet myrdet – og deres NSBM-bands Forest, Branikald, Raven Dark, Nitberg, Rundagor, Vargleide og Wotansjolv. BlazeBirth Hall er medlemmer af The Pagan Front som yder webhosting til NSBM og pagan metal-bands.Det kendte black metal-band Darkthrone blev beskyldt for at være nazistiske, da deres album Transilvanian Hunger indeholdt sætningen "Norsk Arisk Metal" skrevet på omslaget. Kritikken førte til at bandet på omslaget af deres næste album, Panzerfaust skrev "Darkthrone is certainly not a Nazi band nor a political band, those of you who still might think so, you can lick Mother Mary's asshole in eternity". Burzum er ligeledes blevet beskyldt for nazisme.Kun nogle få bands, deriblandt amerikanske Wolves in the Throne Room, har skilt sig ud ved at have en venstreorienteret ideologi og offentligt støtte op om ting som radikal økologisme og "øko-feminisme".
De første black metal-bands, populært kaldet "den første bølge af black metal", kom frem i 1980'erne. Deres musik mindede mere om thrash metal, end det har været tilfældet for efterfølgende black metal-bands, med den undtagelse af at deres tekster omhandlede mørke og sataniske emner.
Sataniske emner var noget, som selv nogle af de tidlige 1970'er-rock- og metal-bands såsom Black Sabbath og Black Widow havde beskæftiget sig med. Selvom disse bands var langt fra den nuværende metalmusiks ekstreme stilarter, bidrog de også som inspirationskilder til den senere black metal.Udtrykket "black metal" blev anvendt for første gang af det britiske band Venom, hvor Conrad "Cronos" Lant ofte brugte det i interview for at skelne det fra de traditionelle heavy metal-bands. Venoms debutalbum Welcome to Hell indeholdt mange sataniske tekster og okkult billedsprog, men den første black metal kom først frem i 1982 med Venoms andet album, Black Metal, som også gav den nye musikgenre sit navn. Venoms musik mindede meget om NWOBHM med elementer fra både speed- og thrash metal, men med et anderledes lydbillede, som på mange måder var upoleret i fremstillingen. Guitarerne var meget stærkere end i andre heavy metal-genrer og vokalen var meget "uren", da der blev lagt mindre vægt på melodi og mere vægt på rå, hvinende skrig og hyldest til Satan. Venoms medlemmer tog også mærkelige dæknavne, "Cronos", "Mantas" og "Abaddon" – noget som på daværende tidspunkt var højst usædvanligt.
To år efter udgivelsen af Black Metal, i 1984, blev et andet af de første black metal-bands dannet: det svenske band Bathory. Bathory tog black metal-lyden et skridt videre ved at kombinere rasende hurtige sange med guitarer med voldsom diskant og forsvindende lidt bas, tromlende, blast beat-prægede trommer og specielt Thomas "Quorthon" Forsbergs skurrende og unormale sangstemme, som kombinerede skrig og growlen, og senere blev en enorm inspiration for black metal-genren. Senere var Bathory også blandt pionererne af viking metal, en undergenre af black metal.
Black metal spredte sig hurtigt til flere lande i Europa i begyndelsen af 1980'erne. Fælles for landene var små, men dedikerede fangrupper i undergrunden.
Det danske band Mercyful Fate, dannet i 1981, var en anden vigtig pioner inden for black metal. Sangenes tekster indeholdt mange henvisninger til satanisme og det okkulte, og bandets sanger, King Diamond, var blandt de første til at bruge liglignende ansigtsmaling, kaldet corpsepaint. Schweiziske Hellhammer (dannet 1982) og Celtic Frost (1984) eksperimenterede blandt andet med black metal, og havde betydelig indflydelse på den anden bølge.
Et enkelt band fra den første bølge kom fra Sydamerika: Sarcófago blev dannet i Brasilien i 1985 og var blandt de første, som brugte corpsepaint i et forsøg på at se så ikke-menneskelig ud som muligt. Deres ansigtsmaling er senere blevet hyldet som den første "sande" corpsepaint.
På samme måde bragte Japan et enkelt indflydelsesrigt band til den første bølge, nemlig bandet Sabbat.
Den "anden bølge" inden for black metal udsprang i Norge i starten af 1990'erne. Denne bølge blev ført an af Mayhem, men også Burzum, Darkthrone, Emperor, Satyricon, Immortal og Enslaved var blandt pionererne; sidstnævnte også inden for viking metal. Bølgen tog udgangspunkt i den første bølge – noget som blandt andet kom til udtryk ved at alle Mayhems bandmedlemmer tog navn efter Hellhammer og Celtic Frost-sange. Den norske frontfigur for den anden bølge, og tidligere Mayhem-medlem Øystein "Euronymous" Aarseth har også kaldt de tyske thrash metal-bands Sodom og Destruction vigtige inspirationskilder, og kaldte deres plader "black metal-mesterværker". Til forskel fra i den første bølge søgte de nye musikere at gøre deres musik mere kraftfuld og intensiv med middelhøje guitarer og hæst skrigende vokal for at fremmale et råt og "koldt" lydbillede. Flere bands gør også brug af sataniske eller på anden måde skræmmende rekvisitter for at forstærke deres "onde" image. Det norske black metal-band Gorgoroth skabte i 2004 stort påstyr efter de ved en koncert i Kraków i Polen havde haft afhuggede svine- og fårehoveder på pinde som en del af deres sceneshow, hvilket førte til en efterforskning og anklager om dyrplageri.Hvor der hos de tidlige black metal-bands havde været en klar forskel mellem hvad de sang om, og hvordan de selv levede, tog flere af de store bands i den anden bølge deres ekstreme temaer alvorligt. Flere af medlemmerne har begået forskellige former for kriminalitet.
Black metal blev hovedsageligt kendt i offentligheden gennem Mayhem og Mayhem-bassist Varg Vikernes' enmandsband Burzum. Mayhems grundlægger, Euronymous, var kun 16 år gammel da han dannede bandet i 1984. Efter ti års undergrundsaktivitet udgav bandet debutalbummet De Mysteriis Dom Sathanas, som er blevet hyldet som en af de vigtigste black metal-udgivelser nogensinde. Mayhems "klassiske" line-up blev kendt og berygtet, da forsanger Per Yngve "Dead" Ohlin begik selvmord i 1991 og Vikernes to år senere myrdede guitarist Euronymous. Vikernes, som også var eneste medlem af bandet Burzum, var også i offentlighedens søgelys af andre grunde, og stod anklaget for flere tilfælde af kirkeafbrændinger, deriblandt Fantoft stavkirke. Mediernes interesse for black metal-miljøet tog sin begyndelse efter netop Vikernes stillede op til et interview med Bergens Tidende, i det første interview nogensinde fra et fællesskab, som ellers var småt og indelukket.De norske bands påvirkede også de andre skandinaviske lande, og andre bands såsom svenske Dissection, Marduk, finske Impaled Nazarene, Beherit og Barathrum kom frem.
Selvom den anden bølge af black metal primært opstod i de nordiske lande, fandt den også mange nye tilhængere i Østeuropa efter murens fald. Selv før Sovjetunionens fald havde der udviklet sig en ekstremmetal-subkultur, hvilket blandt andet sås hos det ungarske black metal-band Tormentor. I dag nyder black metal, ligesom andre former for ekstremmetal, en vis popularitet i Østeuropa.
Visse bands har sågar opnået en vis anseelse for deres specielle musikstilarter; deriblandt polske Graveland og black/death-bandet Behemoth, rumænske Negură Bunget, ukrainske Lucifugum og Drudkh og det nationalsocialistiske black metal-band Nokturnal Mortum. Også Japan bidrog med flere bands til den anden bølge såsom Sigh (tidlige materiale), Abigail og den usædvanlige kvindelige trio Gallhammer.
I Frankrig, nærmere bestemt i Brest i Bretagne, dukkede den tæt sammensatte gruppe af black metal-kunstnere kendt som Les Légions Noires ("de sorte legioner") op med medlemmer som Mütiilation, Vlad Tepes og Belketre. Andre franske Black Metal bands inkluderer Deathspell Omega, Blut aus Nord og Antaeus
Black metals propaganderende, anti-kristne budskaber blev årsag til en bølge af vold og hærværk i Norge i starten af 1990'erne, hvilket sendte den ellers obskure musikgenre i mediernes søgelys. I årene 1992-1998 blev der nedbrændt omkring 50 norske kirker, og mange black metal-musikere og -fans endte i fængsel, bedst kendt er muligvis Varg Vikernes, hvis gerninger kom til at inspirere tusindvis af lignende hærværksepisoder efter han blev globalt kendt. Brandene i Norge kostede mindst en brandmand livet.Af de bedst kendte forbrydere, tilhørte flere den såkaldte "Indre Cirkel". Dette var unge musikere, som mødtes i den Euronymous-ejede pladebutik Helvete i Oslo for at dyrke deres interesse i satanisme og det okkulte. Blandt de senere forbrydere var Burzums Varg Vikernes (som også spillede bas i Mayhem), samt Samoth og Faust fra Emperor – sidstnævnte arbejdede og sov sågar i butikken en overgang. Foruden dem talte den Indre Cirkel også medlemmer af både Darkthrone, Emperor, Mayhem og Enslaved. Flere af medlemmerne af Immortal havde også et tæt forhold til folk fra den Indre Cirkel omend de gjorde det klart at de ikke selv var en del af den.Fenriz fra Darkthrone har om den Indre Cirkel fortalt:
I 1991, begik Mayhems forsanger Dead selvmord ved at overskære sine håndled og efterfølgende skyde sig gennem hovedet med et gevær. Da Euronymous fandt liget, gik han øjeblikkeligt ned i det nærmeste supermarked og købte et engangskamera. Han vendte tilbage, tog billeder af Deads lig og kontaktede derefter politiet. Et af billederne som Euronymous tog, blev senere utilsigtet brugt som omslag til bootleg-udgivelsen Dawn of the Black Hearts.
I 1992 knivdræbte Emperors trommeslager, Baard "Faust" Eithun en bøsse i en park i Lillehammer, ifølge Faust selv fordi manden lagde an på ham, og fordi manden var "en fjende af naturens love". Senere er det dog blevet hævdet at det var et "impulsdrab som intet havde at gøre med black metal". Mordet blev i øvrigt opklaret ved et tilfælde under den efterforskning af miljøet, som politiet igangsatte efter Vikernes' kirkebrande.
Scenen har også været ramt af flere selvmord; således begik den tidligere Ulver-guitarist Grellmund selvmord i 1997, Borknagar-, Gorgoroth- og Immortal-trommeslageren Erik Brødreskift i 1999 og forsangeren Rot fra Strid i 2001.
I Sverige blev Dissections frontmand Jon Nödtveidt i 1997 dømt for at have henrettet en arbejdsløs, homoseksuel algerisk mand. Nödtveidt begik selvmord i august 2006.
Gorgoroths sanger, Kristian Eivind "Gaahl" Espedal, blev i 2005 idømt 14 måneders fængsel for at have bundet og mishandlet en mand, samt truet med at drikke dennes blod.
Selv uden for Norden har der været voldsepisoder med rødder i black metal-miljøet, men ingen af disse er dog nået op på linje med episoderne i Norge i starten af 1990'erne.I Finland er det bedst kendte dødsfald den tidligere Finntroll- og Impaled Nazarene-guitarist Teemu "Somnium" Raimoranta, som døde i 2003 efter at være faldet fra en bro ned på Tölöviken, som på det tidspunkt var frossen. Mika Luttinen, Impaled Nazarenes forsanger, mistænkte det for at være et selvmord.
Norske Emperor videreudviklede black metal i en mere melodisk retning, og var det første black metal-band, der brugte keyboards som en del af deres musik. De betragtes i dag som et af de første bands til at spille symfonisk black metal. Et andet norsk band, Immortal, udviklede op gennem 1990'erne black metal i en helt anden retning ved at kombinere aggressionen fra black metal med mere teknisk kompetent spil og tydeligere indflydelse fra bl.a. tidlig thrash metal. Immortals guitarister er blevet nævnt som nogle af de hurtigste og mere kompetente af de kendte black metal-guitarister.Nogle bands fra den nyere generation af black metal er begyndt at inkorporere nye elementer i deres black metal, deriblandt ren vokal, synthesizere, kvindelige vokalister og nogle gange kor eller orkestralt akkompagnement. Andre bands har kombineret traditionel black metal med genrer som noise eller ambient (kaldet black ambient). Varg Vikernes' enmandsband Burzum betragtes som pioner inden for sidstnævnte.
Det bedst kendte moderne black metal-band er sandsynligvis Dimmu Borgir, hvis kommercielle form for symfonisk og melodisk black metal har bidraget til at gøre black metal kendt i mainstreamkulturen. Nogle black metal-elementer, såsom skiftende riffingtempo er i 2000'erne begyndt at blive brugt hyppigere i andre metalgenrer, heriblandt melodisk dødsmetal.
Ligesom de fleste andre metalgenrer, har black metal også en del tilhørende undergenrer, heriblandt melodisk black metal, symfonisk black metal, viking metal, NSBM og fusionsgenrer som blackened death metal og black ambient.
Melodisk black metal er, som navnet antyder, en mere melodisk og 'lettere' form for black metal. Den har flere elementer tilfælles med symfonisk black metal, som indeholder symfoniske og orkestrale elementer. Derudover spilles også ofte mere "trist" i modsætning til den rå black metals mere aggressive og kaotiske riff. Flere symfonisk black metal-bands inddrager elementer fra progressiv og gothic metal; specielt engelske Cradle of Filth er blevet kendt for at blande elementer af gothic metal ind i deres symfoniske black metal. Emperor var blandt de første inden for symfonisk black metal, og af andre bands kan nævnes Tiamat og Samael – førstnævnte udviklede sig senere til at spille en lang række forskellige genrer mens sidstnævnte udviklede sig til at spille industrial metal og electronica.
Viking metal er en undergenre af black metal, som har sangtekster der omhandler vikinger, barbarer, den skandinaviske forhistorie samt den nordiske mytologi. Genren er musikalsk stærkt præget af folk metal, og har ofte flere elementer fra melodisk black metal. Et tæt relateret begreb, "pagan metal", bruges ofte synonymt med viking metal, omend pagan metal - som navnet antyder - ofte anlægger et mere bredt fokus på hedenskab.
Blackened death metal ("sortnet dødsmetal") er en sammenblanding af black metal og dødsmetal. Hvilke elementer der dominerer varierer fra band til band. Et af de første bands inden for denne genre var finske Belial, men allerede i 1980'erne spillede bands som Slayer og Morbid Angel musik, som gjorde brug af visse elementer fra både black metal og dødsmetal. Nutildags er bands som amerikanske Angelcorpse, britiske Akercocke og canadiske Axis of Advance kendte inden for denne undergenre, mens supergruppen Zyklon har blandet black/death med industrial metal. Begrebet "blackened thrash metal" bruges nogle gange om musik, der kombinerer elementer fra black og thrash metal, og somme tider også dødsmetal, hvilket ses hos f.eks. australske Deströyer 666.
Mange black metal-musikere er gået i Varg Vikernes' fodspor og har brugt dark ambient i deres black metal, kaldet black ambient. Den black metal, der bliver brugt, bliver oftest spillet med langt større fokus på atmosfære og stemning end på musikalitet og musikalsk progression, og baseres på den samme (ofte meget simple) riffing, som gentages og varieres minimalt.
Nogle har også blandet denne stilart med doom metal og har et ekstremt langsomt tempo i deres riffs, deriblandt danske Nortt.
Black metals tilhængere har ofte modstridende følelser omkring genren, som til en vis grad er elitær – mange purister foragter fans, der lytter til mere moderne black metal, eller undergenrer. Begrebet "true black metal" ("sand black metal") bruges generelt om de klassiske anden bølge-bands som Mayhem, Darkthrone, Emperor, Satyricon, Immortal, Burzum og Gorgoroth. Darkthrone kaldte selv alle deres album (bortset fra deres debutalbum) for "true Norwegian Black Metal" helt frem til deres niende album, Plaguewielder, og Gorgoroth har også brugt samme betegnelse om visse af deres album. Det lidt mindre kendte band Taake brugte omvendt oversættelsen "Helnorsk Svartmetall" om deres musik.Filosofisk var det i det norske black metal-miljø nærmest obligatorisk at have en stærkt antikristen holdning. De bands der ikke eksemplificerede denne opfattelse blev ofte kritiserede af ekstremister inden for black metal-kulturen. Euronymous fra Mayhem udtalte således tidligt i 90'erne at Immortal ikke var et black metal-band, fordi de ikke var satanister, og kaldte omvendt Deicide for et black metal-band. Omtrent samtidig udtalte Varg Vikernes, at de eneste "sande bands fra Norge" var Burzum, Darkthrone og Mayhem, mens alle andre var "små børn der legede med ting, som de ikke vidste en skid om".Ihsahn fra Emperor har udtalt, at den antikristne holdning ganske enkelt kommer fra "en modstand mod samfundet, en konfrontation af alle de normale ting."Nyere black metal-tendenser bliver ofte ikke betragtet som "korrekt" black metal. Dimmu Borgir og Cradle of Filth har været betragtet som typiske eksempler på hvordan et bands musikstil kan trækkes i en mainstream-retning hvis det kan føre til højere salgstal.
Dimmu Borgirs guitarist Silenoz har udtalt, at han mener at noget af black metals mystik er forsvundet i kraft af deres store popularitet, men på den anden side mener han ikke, at den tidlige black metal-stil ville kunne nå længere end den allerede er nået.
Forfatteren Keith Kahn-Harris har i et interview i 2007 forklaret den norske black metal-scenes troværdighedsproblem:
Black metals forhold til specielt kristen musik, det såkaldte unblack metal, er et højst kontroversielt emne blandt tilhængere af black metal. Nogle af de tidlige unblack metal-bands brugte andre genrebetegnelser, da "black metal" var uløseligt forbundet med satanisme. Horde kaldte sin musik for "holy unblack metal" ("hellig usort metal"), mens Antestor talte om, at de spillede "atmospheric sorrow metal" ("atmosfærisk sorgmetal"), men i dag mener de fleste unblack metal-bands, at ideologien ikke har noget med selve den musikalske genre at gøre, og kalder sig derfor bare for kristne black metal-bands.Mange betragter dog stadig hele idéen med pro-kristne black metal-bands som en umulighed. I dokumentaren Murder Music – Black Metal fra 2007, blev en række fremtrædende black metal-musikere interviewet, og var alle af den opfattelse, at black metal ikke kan være kristent. Satyricons forsanger, Sigurd "Satyr" Wongraven, uddybede dog, at black metal ikke behøver være satanisk, men at den skal omhandle mørke emner. Mayhems trommeslager Hellhammer har ligeledes udtalt "Jeg mener at black metal i dag blot er musik", og har sågar selv spillet sammen med Antestor på ep'en Det Tapte Liv (2004) og det efterfølgende album The Forsaken fra 2005.
Encyclopaedia Metallum (Metal Archives) – et arkiv over metalbands – herunder også black metal bands.
Anus.com Metal – Skriverier om heavy metal med fokus på black- og death metal; herunder historien og filosofien bag.
Moynihan, Michae (1998)l: Lords of chaos: The bloody rise of the satanic metal underground. Venice, California: Feral House. ISBN 0-922915-48-2.
Christe, Ian (2004), Sound of the Beast: the Complete Headbanging History of Heavy Metal, Harper Collins. 
Kahn-Harris, Keith (2007): Extreme metal: Music and culture on the edge. Oxford: Berg. ISBN 1-84520-399-2.
