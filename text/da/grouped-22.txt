
Demokrati (græsk: δημοκρατία, kommer af δήμος, démos – folk og κρατος, krátos – styre, herredømme, oversat: folkestyre) er et politisk system, hvor magten ligger hos flertallet af folket. I en moderne forståelse af begrebet skelnes mellem styreform og holdning (livssyn).
Demokrati betyder folkestyre. Det lyder umiddelbart enkelt – folket skal styre – men det viser sig hurtigt, at der opstår uenighed, både blandt teoretikere og politikere, når det skal bestemmes, hvad der forstås ved Demos, "folket", og ved Kratos, "magt". Ikke mindst hvilke forudsætninger, der er nødvendige, for at demokratiet skal kunne fungere efter sin hensigt. Selv om ordet ”demokrati” anvendes hyppigt i politiske diskussioner og den offentlige debat, tillægges ordet forskellige betydninger. En norsk undersøgelse, der blev gennemført i 1950’erne, kunne f.eks. påvise ikke mindre end 311 forskellige anvendelser af ordet "demokrati".
Der er ikke konsensus om en definition, men lighed for loven, politiske frihedsrettigheder, som tale-, trykke- og forsamlingsfrihed samt retssikkerhed er siden antikken blevet fremhævet som vigtige elementer i demokratiet.En definition fra en dansk forsker, dr. polit Hans Aage, lyder således:
"Ved demokrati forstås simpelthen, at den enkelte har størst mulig indflydelse på sit eget liv
og at der findes institutioner, som gør det muligt for alle interesser frit at komme til orde og
blive konfronteret på en ligeværdig måde med henblik på at etablere en løsning."
Hans Aage (1984)Demokratiets udformning reguleres i et samfund af de love, regler eller procedurer, der er gældende for det enkelte samfund. Som regel er de grundlæggende bestemmelser herom fastlagt i en grundlov eller forfatning. Der skelnes mellem forskellige former for demokrati, fx repræsentativt demokrati og deliberativt demokrati. Begrebet medborgerskab anvendes i debatten som et særligt perspektiv på demokratiets praksisformer.
Som del af samfundets suveræn, det vil sige indehavere af beslutningsretten med hensyn til samfundets love og styrelse, herunder forvaltningen af de værdier, samfundet er eller kommer i besiddelse af,
Som samfundets undersåtter, det vil sige som indbyggere bundne af de beslutninger, suverænen har truffet.Allerede Aristoteles og siden Cicero skelnede mellem tre former for suverænitet, nemlig hvor denne er lagt i hånden på en enkelt (monarki, tyranni), på en mindre gruppe af indbyggere (aristokrati, oligarki – herunder teokrati) eller hvor denne befinder sig hos flertallet af indbyggere (politeia, demokrati). Denne skelnen mellem suverænitetens samling hos en enkelte, nogle få eller hos flertallet blev af samfundsrets-tænkere i det store og hele opretholdt gennem hele middelalderen og renæssancen frem til oplysningstiden.
I forskningen er det, især med fremvæksten af politiske studier, almindeligt forekommende, at der skelnes mellem to grundformer for demokrati:
Det direkte demokrati, hvor beslutningerne blev taget direkte af folket. Denne form for demokrati kendes stadig i form af bindende folkeafstemninger, som afholdes i henhold til forfatningen.
Det repræsentative demokrati, hvor borgerne vælger et mindre antal folk (politikere) til at repræsentere sig, og disse repræsentanter tager så beslutningerne på borgernes vegne. Denne form for demokrati har ikke er nogen indbygget sikkerhed for, at de af folket valgte repræsentanter også i alle henseender afspejler folkeviljen. Antallet og arten af de beslutninger, suveræniteten i et samfund skal træffe, er mange og sammensatte, og det er derfor ikke sikkert, at de folkevalgte repræsentanter i ethvert spørgsmål fuldt ud afspejler den samlede befolknings indstilling. For i nogen grad at råde bod herpå kan der for et givet emne foretages meningsmålinger, for derved at give de folkevalgte indtryk af befolkningens stemning. Da de valgte politikere ikke kan forventes at være helt upåvirkede af folkestemningen, forventes det, at de i deres beslutninger vil tage hensyn til den stemning, der afspejler sig i sådanne meningsmålinger.Der er også en implicit kontrol med folkevalgte politikere, i og med at de er valgt for en afgrænset periode. Hvis de afgiver deres stemme i strid med folkeviljen antages det, at de ikke opnår genvalg ved det følgende valg.  
De to grundformer kan i praksis antage forskellige særformer. Sådanne særformer analyseres ofte på baggrund af følgende kriterier.
Valgmetode, hvor der i et repræsentativt demokrati skelnes mellem forholdstalsvalg og flertalsvalg i enkeltkredse.
I de moderne samfund vil demokratiet normalt være suppleret og begrænset af retsstatslige principper for at undgå forhastede beslutninger, der udspringer af midlertidige folkestemninger. Retsstater fungerer i henhold til en forfatning, der suppleres af en række fremgangsmåder, der skal følges i forbindelse med afgørelser, og disse er forholdsvis svære at ændre. Dette medvirker til at sikre den enkelte borger mod at blive offer for vilkårlige og midlertidige folkestemninger. I nogle sammenhænge bliver selve demokratibegrebet udvidet til også at omfatte de begrænsninger, der er indbygget i retsstatbegrebet. Et eksempel herpå er Montesquieus princip om magtens tredeling, der sikrer en retslig undersøgelse af vedtagne beslutninger. Retssikkerhed og magtdeling er dog ikke i sig selv forudsætninger for demokratiet, men i en historisk kontekst knyttes de ofte til demokratiets udvikling.Det fremhæves ofte, at demokratiet fungerer i henhold til normer, der sigter mod at skabe fælles værdier i samfundet. I praksis er sådanne fælles værdier ofte konfliktskabende, blandt andet fordi en fælles handlingsramme ikke kan reflektere enkeltpersoners eller gruppers holdninger eller ideologi ud over, hvorledes hver enkelt individ forholder sig til selve den demokratiske beslutningsform. Demokratiet bygger i dette perspektiv på en forestilling (eller fiktion) om, at det enkelte menneskes problemer er et fælles vilkår. Dette indebærer, at individer, som bryder de vilkår, som er forudsætningen for demokrati (eksempelvis retten til fri meningsudveksling i form af censur), samtidig implicit undergraver den demokratiske samfundsform. Tilsvarende forekommer et omvendt brud, hvis en borger eller indbygger, som ikke er rede til at underkaste sig den demokratiske samfundsramme, stiller særlige krav til samfundsordenen.En anden fare for demokratiet kan opstå, hvis de folkevalgte bruger deres midlertidigt tildelte magt til at træffe beslutninger til egen fordel uden hensyntagen til den offentlige mening. Noget sådant kan finde sted, hvis de folkevalgte i et bestemt spørgsmål indbyrdes er eller kan blive enige, uanset at folkeviljen er en anden. Derved kan de folkevalgte træffe beslutninger, der i deres karakter kan bidrage til at undergrave tilliden til det repræsentative folkestyre. Dette gælder særligt og mest alvorligt for emner, hvor forfatningen ellers har forudset muligheden for en folkeafstemning, men hvor de folkevalgte kan finde så bred enighed, at denne undgås. Hvis der i sådanne tilfælde, hvor folkestemningen kan formodes at være en anden end blandt de da udpegede repræsentanter, ikke afholdes en afklarende folkeafstemning, kan folkerepræsentanterne komme under anklage for magtmisbrug, "flertalsdiktatur" eller "demokratisk diktatur". Et eksempel er, at den udeblevne folkeafstemning om Lissabon-traktaten – i Danmark som i andre EU-lande – af mange blevet kritiseret for at være en knægtelse af demokratiets grundprincipper. I januar 2011 afgav Højesteret kendelse om, at spørgsmålet kan behandles ved domstolene, idet retten vurderer, at traktaten har en generel og indgribende betydning for danskernes hverdagsliv. Hermed omstødte Højesteret en landsretafgørelse fra 2009.
Demokrati som betegnelse blev for første gang brugt af grækerne i 500-tallet f.Kr.[kilde mangler] til at beskrive styreformen i bystaten Athen, hvor alle væsentlige beslutninger blev truffet af en forsamling (typisk på over 5.000 mand), hvor alle frie mænd, det vil sige athenske borgere over 20 år som ikke var slaver, kvinder eller fremmede statsborgere, havde ret til at deltage. Når en mand var over 30 år, kunne han blive valgt ind som embedsmand eller nævning. Trods den forholdsvis store mulighed for at deltage, var det yderst begrænset, hvem der havde deltagelsesret: Af 400.000 borgere var de 250.000 slaver og dermed på forhånd udelukket. Af de mulige deltagere var det et fåtal, der mødtes i Ecclesia eller folkeforsamlingen, hvor statens anliggender skulle drøftes og besluttes. Af betydning var det dog, at diskasteria eller højesteret udgjorde den højeste ret og var gjort så stor for at modvirke muligheden for bestikkelse.
Demokratiet kom imidlertid under angreb fra det oligarkiske parti, der bestod af et fåtal af rige, der beskyldte demokratiet for at være noget håbløst humbugmageri og ordningen med de mange medlemmer valgt efter alfabetisk orden fra folkeregisteret som tåbelig. Under den peloponnesiske krig (430-400 f.Kr.) forsøgte oligarkerne under førerskab af Kritias at få demokratiet afskaffet, men det endte med, at mange af dets ledere blev sendt i landflygtighed og først vendte hjem på forlangende af Sparta, der havde overvundet Athen. Efter hjemvendelsen gjorde oligarkerne oprør, oprøret blev slået ned, og Kritias blev dræbt.
Det var under disse forhold, at Sokrates virkede. Han var ophavsmand til den forhadte "aristokratiske" filosofi, og hans utallige spørgsmål havde ikke mindst til formål at undergrave begrundelsen for demokratiet. Sokrates provokation mislykkedes og han blev dømt som samfundsomstyrter og statsfjende.
Platon var elev af Sokrates og nevø til Kritias. Efter Sokrates død kastede han sig over problemstillingen at finde en metode til at udfinde de bedste og klogeste, at sikre dem vilkår for at regere og at overbevise dem om at gøre det. Den fremgangsmåde, han når frem til, er så familiefjendsk som overhovedet muligt: børnene skal tages fra deres forældre og opdrages af staten. Først skal de trænes fysisk med gymnastik og sport. Derved bliver de så sunde, at lægekunst gøres overflødig. De skal lære musik for at oplæres i harmoni og rytme. De skal være troende, og de skal lære filosofi. De skal igennem alskens duelighedsprøver for at frasortere alle de, er ikke egner sig til statsledelse. Fra deres 30. år skal de i yderligere fem oplæres i idélære, og derefter skal de i yderligere 15 år leve i samfundet, opleve nederlag og hårdt arbejde – og er som 50-årige endelig klar til at deltage i statsstyret. Men: de må ikke have ejendom, ikke have egne hustruer men have kvindefællesskab, idet der skal være streng racekontrol med al deres børneavl. Hele ordningen skal sikres i form af en lille gruppe af statsvogtere, en større klasse af krigere og hjælpekræfter og en stor klasse af købmænd, håndværkere og landmænd. Således var Platons alternativ til den athenske demokratiske folkehob. Platon fik en invitation fra kongen over Syrakus, Dionysos, om at afprøve sine ideer, men da denne opdagede, at han enten skulle blive filosof på de platonske betingelser eller opgive sin herskerstilling, frafaldt han invitationen og solgte Platon som slave!
Det var efter dette, at Aristoteles udvikledes sine tanker om to slags styre: det gode og det onde, fordelt på tre muligheder: den enkelte, de fås og de manges styre. Men den græske politiske filosofi kom aldrig videre end dertil. Da Aristoteles døde 322 f.Kr., gik problemstillingen videre til det da fremvoksende romerrige. Det var længe en almindelig accepteret holdning, at Romerriget kun havde storhed, men ingen originalitet, hvorfor de frø, der var sået i Hellas, næsten gik til grunde og lå i dvale i århundreder. Det bør dog tilføjes, at Marcus Tullius Cicero i en række overleverede taler advokerede for en demokratisk forfatning.
Efter sammenbruddet af Romerriget (der må tilskrives en uskøn blanding af angribende normader, folkevandringer, en forfejlet romersk politik med uddelte borgerskaber til indvandrere – ikke mindst lejesoldater i hæren, en underlødig møntfod samt upålidelige embedsmænd), hvor alle styreformer blev prøvet og hver gang med katastrofale følger, fremvoksede i Syd- og Vesteuropa større og mindre kongestyrede riger. De var dog kun nominelt ledet af kongen eller kejseren, idet denne som modspil havde en adel, der var fremvokset i kraft af den rigdom, man havde samlet sig og som var blevet forøget ved, at statsoverhovedernes mange krige og deraf følgende krav om krigstjeneste af fri bønder medførte, at disse for at undgå denne tjeneste, opgav deres frihed – til fordel for rigernes værste bøller og slagsbrødre, der udgjorde overklassen i de nye, middelalderlige samfund. Disse udøvede deres magt over for det nominelle statsoverhoved (i Danmark i form af Danehoffet i Nyborg) og over for deres livegne. Almindelige bønder var uden politisk indflydelse bortset fra den, de kunne udøve i landsbyens indre anliggender ved bytingene. Her toges beslutninger af betydning for landsbyfællesskabet ved en enighed, der med tilnærmelse kan anses som demokratisk.. 
I renæssancen kom demokratiet på mode igen, som følge af den borgerlige klasses voksende økonomiske magt. Kendetegnende var det, at borgerskabet voksede frem til velstand og betydning for samfundet i kraft af egen dygtighed og virkelyst (modsat adelen, der havde opnået i sine privilegier i kraft af arvelige særrettigheder). Det var derfor ikke mærkeligt, at borgerskabet gerne ville have en politisk indflydelse, der modsvarede dets økonomiske betydning. Vanskeligheden var, at borgerskabet voksede frem i et samfund, hvor kongemagten var (eller blev) enevældig. Det udelukkede enhver kritik af bestående forhold. I stedet måtte man begynde med begyndelsen: borgernes frihed på den ene side, deres ret til indflydelse på love på den anden, og deres pligt til at følge lovene på den tredje. Derved fik de borgerligt udviklede statsteoretiske idéer en principiel karakter: hvis alle var lige med hensyn til vedtagelsen af lovene og efterlevelsen af dem, hvorledes ville samfundet da skulle se ud? Ved at begynde med dette udgangspunkt fik tidens statsteoretikere en betydning for forfatningsteori, som ingen siden kunne tage fra dem. Det var under disse frugtbare betingelser, at statsteoretikernes førende tænkere: Hobbes (1588-1679), Spinoza (1632-1677), Locke (1632-1670) og Rousseau (1712-1778), udviklede deres overvejelser.
Ældst blandt disse er Thomas Hobbes. Han var den, der lagde grunden til ideen om staten som udtryk for en samfundskontrakt mellem mennesker. Hobbes mente, at uden en stat (før staten) var det "alles kamp mod alle". Staten er en grundlæggende forudsætning for en samfundsorden, idet borgerne frivilligt afgiver deres frie vilje til suverænen og bemyndiger denne til alle handlinger. Denne tanke fremsættes med styrke i værket "Leviathan" (1651), hvori beskrives menneskenes magtoverdragelse til suverænen:
"et menneske eller en forsamling af mennesker, der med stemmetal kan reducere alle de enkelte viljer hos forsamlingens mennesker til een vilje...dette er mere end et samtykke eller et sammenhold, det er en virkelig enhed af alle i een og samme person, kommet i stand gennem alles overenskomst med alle. ...Når dette er gjort, og mængden således er forenet i een person, kaldes den en stat, på latin civitas. Således dannes den store Liviathan, eller for at sige det mere ærbødigt, den dødelige guddom, som vi næstefter den udødelige gud skylder, at vi kan leve i fred, og at vi kan forsvare os".Når en stat således er oprettet, påtager den sig bestemte opgaver, nemlig:
at sikre borgerne mulighed for at berige sig, når det ikke sker på bekostning af sikkerheden,
at lade borgerne nyde friheden mest muligt.Staten retfærdiggøres således ved borgernes konsensus om en forfatning, der skal tøjle indbyggernes lidenskaber. Hvilket styre en sådan stat skal have, tog Hobbes imidlertid ikke stilling til, omend han fandt en enkelt statsleder at være den bedste mulighed. For ham var demokratiet en mulig styreform blandt andre, men ikke nødvendigvis den bedste.Det er sigende, at Hobbes ikke nåede frem til at blive demokratiets egentlige fortaler. Hans samtidige, statsmanden og tænkeren Francis Bacon (1561-1626), talte stærkt for monarkiet som statsform ud fra den anskuelse, at en stats styrke beror på samlingen af magt. Han fandt, at regeringsmagten omfatter tre led: 
"forberedelsen, diskussionen eller undersøgelsen, samt fuldbyrdelsen (eller udførelsen), og hvis man lægger vægt på at få noget gjort, så skal man kun overlade det midterste punkt til de mange, men det første og det sidste skal være forbeholdt de få".
I 1688 indtrådte en regeringsomvæltning i England kendt som den glorværdige revolution, hvorved der ved siden af monarken oprettedes et stærkt parlament. Denne begivenhed skulle for alvor sætte fart på de politiske tænkeres virksomhed. 
Englænderen John Locke skrev under indtryk af regeringsomvæltningen i 1688 værket "Two Treatises of Government" ("To afhandlinger om regering", 1689), hvori han støttede den nye ordning i landet med udvidet magt til parlamentet og til grund herfor har idéen om en social kontrakt mellem magthaverne og folket.
Senere tog Jean-Jacques Rousseau tanken om staten som samfundskontrakt op, men hos ham var folkesuveræniteten samfundets legitime omdrejningspunkt:
"Enhver af os lægger i fællesskab sin person og hele sin magt under almenviljens øverste ledelse; og vi optager ethvert medlem i fællesskabet som en uadskillelig del af helheden... Suverænen, som udelukkende består af de enkeltpersoner, der udgør den, hverken har eller kan have modstridende interesser med denne".Rosseau gik dog ikke ind for demokrati; hverken direkte eller repræsentativt. Han mente derimod, at der skulle udpeges en aristokratisk regering, der skulle udføre folkesuverænitetens almene vilje (lovene). Folkesuveræniteten ville sørge for, at holde den regerende forsamling i skak.Langt op i 1700-tallet var det forblevet ved de store tanker om demokratiet, men begivenhederne i det virkelige liv gav mulighed for at bringe dem til prøvelse: baggrunden var en voksende økonomiske og sociale spænding i Frankrig under 1700-tallet. Den franske enevælde havde støttet sig til adelens og kirkens skattefrihed, mens borgerskab og bønder var holdt uden for al politisk indflydelse. Ludvig 14.s politik i 1600-tallet havde samtidig belastet landets finanser alvorligt. Under Ludvig 15. (1715-1774) led Frankrig en række militære og udenrigspolitiske tilbageslag, således blev det i kolonierne delvis fortrængt af England, mens det i Europa fik en farlig modstander i Preussen. Halvhjertede reformforsøg førte ikke til resultater og mødtes tilmed med modstand fra adelens side. Under den svage Ludvig 16. forsøgtes at afhjælpe finansnøden, men uden held, og kongemagtens prestige undergravedes yderligere ved dronning Marie Antoinettes ødsle hofhold. Samtidig voksede den politiske interesse i det franske borgerskab, sikkert opmuntret af USA's løsrivelse fra England samt til dels ved påvirkning fra engelske liberale tanker. Oplysningstidens nye idéer om blandt andet folkestyre og menneskerettigheder forenedes med stigende misfornøjelse med enevældens ødselhed og mislykkede politik. I 1780'erne truedes Frankrig direkte af statsbankerot, og for at imødegå truslerne indkaldte kongen i foråret 1789 en stænderforsamling i Paris. Hensigten var kun at skaffe midler til at overvinde krisen, men i stedet overtog forsamlingens deltagere initiativet og påbegyndte revolutionen. Den nye stænderforsamling domineredes straks af reformvenlige adelige og gejstlige (Grev Mirabeau, Markis de La Fayette, Abbé Sieyès), som ønskede dyberegående politiske reformer og støttedes af borgerskabet. Man arbejdede for at omdanne forsamlingen til et egentligt parlament, og på grund af kongens valne modforholdsregler lykkedes det at gennemtrumfe, at alle stænder arbejdede sammen om et reformprogram. Et forsøg fra kongens side på at afbryde udviklingen førte til udbrydelsen af den franske revolution, hvis første handling, stormen på Bastillen, skete den 14. juli 1789. Den blev nedrevet, og kongen gav atter efter. I de følgende måneder arbejdede forsamlingen på nye reformer, blandt andet afskaffelse af adelens privilegier og ligeret for loven. Man påbegyndte en moderne administrativ inddeling af landet i departementer, men hovedinteressen samledes om at bekæmpe finansnøden og at få kirken under statens kontrol, to problemer som nøje blev sammenkædet. Man ønskede at bryde kirkens afhængighed af paven og kongemagten og at tvinge præster til at erklære sig loyale over for staten alene, samtidig med at kirkens store ejendomme blev eksproprieret. I denne periode begyndte også en form for partidannelse i landet, og de første borgerligt fødte politikere trådte frem (f.eks. Jean-Paul Marat, Georges-Jacques Danton, Camille Desmoulins, Louis de Saint-Just og Robespierre). Desuden fremvoksede der en ofte meget pågående presse. De egentlig revolutionære deltes i en højrefløj (girondinerne), som lagde vægt på reformer og en national linje, og en venstrefløj, jakobinerne og la Montagne, som havde rod i småborgerskabet og de intellektuelle, og som ønskede en hårdere kurs. Derudover var der de langt mere moderate feuillanter, som nok støttede reformerne, men ikke en egentlig revolution. Girondinerne førte i begyndelsen an og stod for reformerne. Gradvist omdannedes stænderforsamlingen til et egentligt parlament, Nationalkonventet. Men man savnede erfarne politikere, og det hele endte i kaos og diktatur. Det første forsøg på at indføre et fuldstændigt demokrati var slået fejl.
Da Napoleon Bonaparte i 1799 tog magten i Frankrig, var det for en tid slut med det demokratiske forsøg. I de næste 15 år var Europa ganske præget af den franske diktators gøren og laden, og ved Wienerkongressen i 1814 lykkedes det tilsyneladende for de gamle konge- og kejsermagter at genoprette monarkiet over det meste af Europa. Men de tanker, som den franske revolution havde skabt og givet næring – nationalismen og folkestyret – ulmede og ventede blot på lejlighed til på ny at sætte dagsordenen. Allerede i 1815 dannedes det Tyske Forbund, hvis forfatning i § 15 pålagde forbundslandene (herunder Holsten, der hørte under den danske konge) at oprette stænderforsamlinger, mens § 12 havde pålagt oprettelsen af en højesteret for alle lande under forbundet med mere end 300.000 indbyggere (hertil hørte Holsten). Samtidig havde de nationale rørelser sikret deres hjemlande autonomi, hvor selvstændighed (endnu) var umuligt, således Storfyrstendømmet Finland i forhold til Rusland, Norge i forhold til Sverige. 
Et nyt forsøg på at bringe magten i folkets hænder blev foretaget den 27. juli 1830, da studenter ved École polytechnique i Paris i fællig med byens arbejdere og småborgerskab begyndte at bygge barrikader i byens gader. Efter tre dages gadekampe måtte den franske konge, Karl 10., abdicere, og den 7. august blev hertugen af Orleans, Ludvig-Filip, valgt til ny konge af deputerekammeret. To dage senere aflagde han ed på den franske forfatning, chartet. Fra Frankrig bredte rørelsen sig ud over Europa: mindre end en måned senere gjorde belgierne oprør mod det nederlandske overherredømme i den fælles stat, i september bredte uroen sig til de tyske stater, hvor hertugen af Braunschweig måtte flygte fra landet, og fysten af Kurhessen måtte love at indkalde stænderne og senere at afgive magten til sin søn. Også i andre tyske byer kom det til uroligheder, ligeledes i flere schweiziske kantoner. Rørelsen nåede Italien mod syd og Polen mod øst: Guizeppe Mazzini gjorde sig til bannerfører for "den unge Italien", der ville samle landet i en national enhed, mens polakkerne rejste sig mod den russiske overhøjhed. Også på Irland mod vest ulmede nationalt-demokratiske rørelser. Det var under indtryk af disse begivenheder – og deres afsmitning i hertugdømmerne – at man kort efter nytår 1831 ved kongelig tilkendegivelse indførte to rådgivende provinsialstænderforsamlinger – en for kongeriget og en for hertugdømmerne. Forberedelsen tog tid og først den 15. maj 1834 blev udstedt fire forordninger for hver af Helstatens fire stænderforsamlinger: øerne, Nørrejylland, Sønderjylland og Holsten. Skønt disse ikke fik lovgivende magt, var det et første skridt til folkestyrets indførelse i Danmark.
Men rådgivende stænderforsamlinger var ikke, hvad befolkningerne tragtede efter og havde krav på, hverken i Danmark eller i andre lande. I februar 1848 kom det til åben revolution i Paris: et af oppositionen igangsat, men af regeringen forbudt, folkeoptog udartede til optøjer, der snart udviklede sig til planløse gadekampe mellem byens arbejderskarer og militæret. På tredjedagen af optøjerne abdicerede Ludvig-Filip og flygtede til England. Snart gled magten over til en regering af borgerlige republikanere og socialister, der lovede almindelig valgret, ophævede slaveriet i kolonierne og garanterede alle retten til arbejde. Snart bredte rørelsen sig til de tyske stater, hvor der stilledes krav om frihed og valgret; fra første færd stilede man mod skabelsen af en fælles tysk nationalforsamling. I Wien kom det til gadekampe mellem borgere og militæret, men kun kort; løfte om en fri forfatning blev givet. Snart bredte nationalt-demokratiske oprør sig i Milano og Venezia, Ungarn, Böhmen og endda Berlin. Nu rejstes atter kravene om en fælles forfatning for Slesvig og Holsten, og i København fik de nationalliberale vind i sejlene: kravet om en fri, folkevalgt lovgivende forsamling vandt frem. Nok lykkedes det efterfølgende de konservative kræfter rundt om i Europa atter at få kontrollen, men overalt havde folkevalgte forsamlinger vundet fodfæste.
Resten af århundredet prægedes af kampen mellem konservative og liberale (siden tillige socialistiske) kræfter om magten i de forskellige europæiske landes parlamenter. Forholdene besværliggjordes af, at mange af datidens stater ikke var nationalstater, hvorfor et nationalt aspekt overalt trængte sig på. Skønt folkevalgte var det så som så med folkestyrets evne til at fungere, næsten overalt blev der gjort vold på demokratiet – i Danmark således ved "Danmarks Riges gjennemsete Grundlov af 5. juni 1849, af 28. juli 1866" og ved provisorieårene under Estrup.Betydningen af revolutionerne 1848 og nationalforsamlingernes efterfølgende indførelse var ufattelig stor: Siden 1848 har opfattelsen af og holdningen til demokrati ændret sig voldsomt. Indtil midten af 1800-tallet var der kun få, der betegnede sig som "demokrater." Selve ordet "demokrati" havde dengang en negativ værdiladning og betød nærmest noget i retning af folkeflertallets uhæmmede og snæversynede styre i dets egen interesse. Demokrati var forbundet med et styre af de mange, de fattige og de uvidende, og det havde en undertone af "pøbelvælde" knyttet til sig. Udviklingen i perioden omkring den franske revolution bekræftede til dels denne opfattelse. Først efter 1848 er demokrati kommet til at stå som noget positivt i de politisk toneangivende kredse i befolkningen, og denne ændring af værdiindholdet hang sammen med en ændring i opfattelsen af, hvad demokrati er og kan være. Demokrati blev fortsat betragtet som folkestyre og flertalsstyre, men det blev efterhånden forbundet med hensyntagen til mindretallet og respekt for visse grundlæggende rettigheder, som ikke blot omfattede politiske rettigheder såsom ytrings- og foreningsfrihed, men også økonomiske rettigheder som den private ejendomsret.
Tiden frem til afslutningen af 1. verdenskrig oplevede Europa demokratiets fremskridt: de gamle imperier blev opløst og afløst af nye stater med egne nationalforsamlinger og med en overvejende befolkningsgruppe: Island, Norge, Finland, Estland (88,2% estere), Letland (73,4% letter), Litauen (80,4% litauere), Polen (69,1% polakker – autoritær republik), Tjekkoslovakiet (46% tjekker), Østrig (95,3%), Ungarn (92% ungarere), Jugoslavien (46% serbere – autoritært kongedømme), Rumænien (76% rumænere), Bulgarien (83% bulgarer), Tyrkiet (autoritær republik), Grækenland (96% grækere), Albanien (92% albanere – autoritært kongedømme), Italien (autoritært kongedømme), Spanien, Portugal (autoritær republik), Frankrig, Tyskland, Belgien, Holland, Storbritannien, Irland. Endelig var der SSSR – det sovjetiske diktatur. Det lignede et gennembrud for demokratiet i Europa. Men overalt var der uløste mindretalsproblemer, og efter udbruddet af den økonomiske krise i 1930'erne trængtes demokratiet tilbage til fordel for autoritære styrer, således i Estland, Letland, Litauen, Tyskland, Østrig, Rumænien, Bulgarien, Grækenland og Spanien. I Skandinavien og Vesteuropa holdt demokratiet stand. Medvirkende årsager til de autoritære styres fremgang var foruden den økonomiske krise også de nationale mindretals- og grænsespørgsmål.Afslutningen af 2. verdenskrig medførte afviklingen af de gamle europæiske koloniimperier. Koloni efter koloni fik selvstændighed, ofte samtidig med indførelse af statsparlamenter. Dermed skulle grunden være lagt for fornyet udvidelse af demokratiets indflydelse i verden, men ofte har der efterfølgende været tilbageslag i de nye lande i form af mere eller mindre autoritære styrer.Alligevel tales der om demokrati. Begrebet er i den grad blevet forbundet med fænomenet menneskerettigheder, at kun de færreste offentligt vil bestride dets rimelighed. Gennem 1900-tallet har alle politiske partier og organisationer, bortset fra fascismen og visse politiske bevægelser i det centrale Europa i mellemkrigstiden, villet smykke sig med ordet ”demokrati”. Alle hævder så at sige at kæmpe for demokratiet, krige er blevet udkæmpet i dets navn, og det er blevet brugt til at retfærdiggøre vidt forskellige styreformer og politiske programmer. Kommunistiske lande som Sovjetunionen og Kina beskrev deres lande som demokratiske, ligesom USA og vesteuropæiske lande har. Selv militære kup rundt om i verden er blevet begrundet med, at formålet med disse var "at genoprette demokratiet". Denne tendens synes at fortsætte i det 21. århundrede.
Sammenfattende kan man sige, at demokratiet blev kaldt til live hver gang, den brede befolkning fik mulighed for at gøre sin indflydelse gældende, og led tilbageslag, når de velhavende, rethaveriske eller de voldelige samfundsgrupper fik overtaget.
Noget andet er, at demokrati ikke sikres blot ved formel styreordning. Afgørende er den måde, demokratiet forvaltes på. Der skal ikke meget til inden, at demokratiets forvaltere afviger fra den rette vej – beriger sig eller tiltager sig ekstra magt på flertallets bekostning, gennemdriver forandringer i styreformen, der undergraver demokratiets repræsentativitet – snart ved at beskære antallet af stemmeberettigede, snart ved at gennemføre forfatningsændringer imod folkeviljen, men som regel altid med en påstand om, at de sandelig gør det for at sikre demokratiets "overlevelse" og "bedre funktionsevne". og så snart, lydhørheden over for modparten, tager af og erstattes af magtkamp, da er demokratiet i fare.
Endelig må bemærkes, at borgernes deltagelse er afgørende: jo færre, der deltager, desto fjernere fra demokratiets virkeliggørelse befinder man sig. Deltagelse afspejler tiltroen til demokratiets troværdighed, ikke-deltagelse afspejler manglende tro herpå.
Den mand, der lagde grunden til den moderne demokratiopfattelse ved at knytte denne til borgerskabet i en bestemt stat, var Baruch de Spinoza. I sit ufuldførte værk, "En afhandling om staten" (Tractatus politicus), nåede han kun lige akkurat at berøre den demokratiske styreform, men de overvejelser, der nåede at finde vej til papiret, var af største betydning. Udgangspunktet for Spinozas statsforståelse var dette:
"Hvis Staten tilstår nogen Ret, og følgelig også magt ...til at leve efter sit eget sind, så afgiver den derved sin egen ret og overfører den til den, som den giver en sådan magt. Men hvis den har givet denne magt til to eller flere, nemlig at enhver lever efter sit eget sind, så har den derved delt regeringen. Og har den endelig givet enhver af borgerne denne magt, så har den derved ødelagt sig selv og er ikke længere en stat..."Han udleder heraf, at hver enkelt borger ikke står under sin egen, men under Statens ret, og at han er forpligtet til at følge alle dens forordninger". Det kunne være en påmindelse til de, der påkalder sig "menneskerettigheder" for ikke at følge loven. Staten er magtfællesskabet, suverænen, og suverænen er udelelig. Om suverænens ansvar for lovens udformning og dens forvaltning udtaler Spinoza de gyldne ord, at:
"oprør, krige, foragt for lovene og krænkelse af dem ikke så meget må tilregnes undersåtternes slethed som regeringens slette tilstand. For menneskene fødes ikke som borgere; de gøres til borgere."Spinoza indleder beskrivelsen af det demokratiske styre med følgende karakteristik:
"For alle, hvis forældre var statsborgere, eller som er født i landet, eller som har indlagt sig fortjeneste i staten, eller hvem loven af andre årsager giver borgerret, de kan alle, siger jeg, gøre krav på retten til at stemme til det højeste Råd og til at beklæde statsembeder, og man kan kun nægte dem det, hvis de har begået en forbrydelse eller er gjort æresløse."Spinozas ord er rettet imod aristokratiet, hvis ret til statens ledelse alene skyldes rigdom eller fødselsret. Han påpeger, at et aristokratisk styre vil udvikle sig til oligarki, "fordi de ingen konkurrenter har". Det indebærer i praksis, at deres vilje "ikke er bundet af nogen lov." Bestemmelsen af borgerne som de besluttende udvides på følgende måde:
"...alle, der er borgere i landet og står under deres egen ret og lever hæderligt, har ret til at stemme i det højeste Råd og til at beklæde rigets embeder. Jeg siger udtrykkeligt, som har borgerret, for at udelukke fremmede, der betragtes som underkastede et andet lands love. Jeg tilføjer videre, at de udover at være underkastede landets love skal stå under egen ret for at udelukke kvinder og tyende, som står under deres mænds eller under deres herrer, og børn og umyndige, så længe de står under deres forældre eller værger. Jeg siger endelig og lever hæderligt for at først og fremmest de kan udelukkes, som er gjort æresløse på grund af en forbrydelse eller på grund af skændigt levned."Stort længere nåede Spinoza ikke, og det var dette fragment, der i 1677 indgik blandt hans efterladte skrifter og som skulle blive hans arv til efterverdenen. Tilsigtet eller ikke havde han formået at formulere kernen i den demokratiske samfundsform: at den hviler på en afbalanceret magtforvaltning, hvor alle hensyn er afvejet i forhold til hinanden, hvor magtmisbrug forhindres og hvor magten håndhæves lige over for alle samfundets undersåtter. Og dette kan kun ske på een måde: ved direkte demokrati så langt, dette er muligt, suppleret med en dertil skikket offentlig embedsstand, der til enhver tid kan gøres ansvarlig over for fællesskabet og underkastes dets dom.
Men Spinoza var for tidligt fremme. Hans lære blev betragtet som "farlig" og "skadelig". 
Den moderne demokratiopfattelse blev grundlagt med oplysningstidens tænkere, ikke mindst Jean-Jacques Rousseau. I sit værk herom, "Samfundspagten" (Du Contrat social) fra 1762 opstiller han de teser, hvoraf senere tiders demokratiopfattelse er udledt:
Staten er som institution udtryk for en social kontrakt mellem frie mennesker, der har givet afkald på deres ubetingede frihed til fordel for de værdier, livet i et samfundsfællesskab indebærer.
Suveræniteten (= beslutningsretten) ligger hos folket. Den er uafhændelig og udelelig.
Lovene er udtryk for den almene (= fælles) vilje, der i sig optager hin enkeltes vilje.
Da beslutningsretten ikke kan overdrages til en repræsentativ forsamling, må folket efter behov samles for i fællesskab at give nye love.
Alle medlemmer af samfundet er lige i den forstand, at den magt, den enkelte besidder, ikke må udøves med vold. Ligeledes må der være en så stor lighed i rigdom, at ingen kan købes eller købe andres frihed.Det samfund, Rousseau med disse teser skildrer, er et samfund, der i følge sagens natur må hvile på en række uudtalte forudsætninger, nemlig dels en høj grad af homogenitet blandt samfundets medlemmer, dels et overskueligt samfund med mulighed for at virkeliggøre forudsætningen om den samlede befolknings deltagelse i lovgivningsarbejdet. Disse uudtalte samfundsforudsætninger stammer fra Rousseaus egen fødeby, Geneve, med dens selvstyre, folkefrihed og ret, samt fra oldtidens små stater. Det er skæbnens ironi, at Rousseau formulerede sine teser netop på den tid, hvor nye, større statsdannelser for alvor slog igennem og opslugte mange af de gamle selvstyrende bystater.
Under indtryk af den samfundsudvikling, der fandt sted i mellemkrigstiden, kom folkestyret under pres fra to vidt forskellige kræfter, der truede med at undergrave dets virkeevne: dels det offentlige embedsvæsen, dels diktaturet. Erkendelsen af dette foranledigede debatindlæg til forsvar for folkestyrets sikkerhed.
I 1935 skrev Theodor Geiger en artikel i Nationaløkonomisk Tidsskrift, hvori han pegede på faren for, at det offentlige embedsvæsen kunne undergrave grundlaget af statens ledelse (dens suverænitet); her under det parlamentariske folkestyre. Udgangspunktet er det, at statsledelsen har en vis magt højhed i forhold til indbyggerne: 
"En stærk Suveræn kan stille Krav om at overtage visse Funktioner som Suverænitetsanliggender. F. Eks. blev Opdragelsen voksende Omfang taget fra Familien og draget ind under Statshøjheden; den udøves af stats- eller kommuneansatte Lærere og er da statsligt byrokratiseret. Men en stor Del af de mangfoldige som en Samfundsgruppes Liv omfatter, vil altid som fri, d. v. s., at de enkelte Medlemmer eller de Smaagrupper, der gaar ind under det større Samfund, udøver dem avtonomt. Hvis alle Funktioner og Forhold mellem Medlemmerne erklæret for Suverænitetsanliggender, vilde al personlig være ophævet, hvilket vilde stride imod Samfundslivets da dette netop beror paa Spænding mellem Gruppen som Helhed og de enkelte Personligheder. Suverænen kan desuden af tekniske Grunde kun lægge Beslag paa Opgaver, der kan afgrænses som særlige Arbejdsomraader, og i Form af faste Institutioner kan skilles ud fra det øvrige Samfundslivs jævnt glidende Strøm. Retssikkerhed og Samfundsdisciplin kræver Afgrænsning mellem Suverænitetens og Privatlivets Sfærer."Statsledelsens magtudfoldelse sker imidlertid gennem embedsfolk:
"Disse Suverænitetsopgaver byrokratiseres ved, at Suverænen ikke udøver dem selv, men overdrager dem til Organer, som optræder hans Vegne og med hans Bemyndigelse overfor Gruppen."Derved indtræder faren for, at ledelsen – i folkestyret den folkevalgte forsamling (Folketing, Rigsdag) – mister kontrollen over den faktiske magtudøvelse, i kraft af den specialisering af de offentlige opgaver, der sker, og den særlige indsigt, som embedsfolk inden for de enkelte fagområder opnår:
"Jo dygtigere altsaa Fagbyrokratiet ved Specialisering bliver til at udfylde sin Opgave, jo farligere bliver det for Suverænen. Den tiltagende faglige Overlegenhed kan benyttes til at erobre Magten. Der oprinder den Dag, hvor Suverænitetsapparatet er blevet saa stort, indviklet og ømtaaleligt, at det kun kan styres af de forhaandenværende indarbejdede Byrokratier, den ikke indviedes Indgreb forvirre det hele. Paa dette Udviklingstrin er Byrokratiet Stand til at optræde som jævnbyrdig Part i Magtkonkurrencen den legitime Suveræn. Byrokratiet kan da stiltiende i mange Tilfælde uænset lade Suverænens Anordninger og Hensigter upaaagtede, det kan med ukontrollable Argumenter fremstille visse Forholdsregler som nødvendige, eller overbevise Suverænen om, at de Foranstaltninger, som han ønsker, er aldeles og skadelige."Theodor Geiger indså således meget tidligt den samfundstilstand, hvor den (i folkestyret) tilstræbte magtdeling undergraves af (embeds)folk, som savner ethvert legitimt (folkevalgt) grundlag for den magtudøvelse, de rent faktisk udøver, hvorimod den folkevalgte forsamlings lovgivende magt undergraves og mister betydning. 
Blot få år senere, i 1938, udgav reklamemanden Frantz Harlang en lille pjece med titlen "Er Folkestyret en Reklamekampagne værd?", hvori han advarede mod den datidige stadigt voksende beundring for de totalitærer styrer i Tyskland, Italien, Sovjetunionen med flere. I pjecen argumenterede Harlang lidenskabeligt for, at diktaturet er et tilbagefald, en atavisme, i forhold til folkestyret, men at det opførte sig som noget nyt og ejede det nyes tillokkende kraft. Statsledelsens virksomheds udfald – alt, hvad der bliver tilvejebragt i økonomisk, teknisk og anden henseende – fremsattes gennem et stort reklame- eller propagandaapparat som den nye statsforms enestående velsignelser. I de parlamentariske Lande skabtes der på samme tid lige så store værker, men dér råbte man ikke op om dem. Men man burde gøre det:
"Man kan henvise til, at det danske Statssamfund, ligegyldigt hvilket politisk Parti, der har Magten, er en .... langt retfærdigere justeret og mere civiliseret Organisme end nogen totalitær Stat. Man kan paapege tusinde forskellige Ting, der gør Livet i Demokratiet og bedre. Men hvis ikke disse Sandheder naar ud til Menigmand, hvis hans Sind ikke løftes og begejstres af dem, er de som usagt".Harlang indså den fare, der ligger i et totalitært samfunds fuldstændige kontrol over al tilgængelig information om statens magtudøvelse og evnen til ved et meningsmonopol dels at indoktrinere almenheden, dels reelt at knuse enhver fri debat om betimeligheden af statens ulige magttiltag. Han indså, at kun ved at påpege alle de goder, der er blevet skabt netop i kraft af folkestyret: Som eksempler på de emner, man kunne fremhæve, nævnes: 
"Rigsdagens Arbejde og Betydningen af det demokratiske System; den enkelte Rigsdagsmands Gerning; Udenrigshandelen; de demokratiske Tale-, Forsamlings- og Trykkefrihed; Domstolene; Forsvarsordningen; Landbrugsspørgsmaalet; Stats- og Kommuneskatter; Forsorg; Hospitaler; Skoler etc".I en sådan statsreklame for staten burde: 
"alle Anskuelser faa Raaderum, f. Eks. ved at de forskellige afgørende Partier bliver repraisenteret det Udvalg, der skulde have med Sagen at gøre, og at der indrømmes Mindretallet en medbestemmende Ret, f. Eks. ved at Udvalgets Beslutninger skal være enstemmige".Harlang forestillede sig, at denne oplysningsvirksomhed burde udøves af det offentlige. Skønt der ikke er tvivl om Harlangs demokratiske sindelag og forsvar for folkestyret, er det klart, at hans forslag rummede en vanskelighed: det bliver det samme samfundsapparat, der har ansvaret for de ulige tiltag, der tillige kommer til at stå bag oplysningsvirksomheden om disses fortræffelighed. Med Geigers advarsel in mente, er det klart, at der her ligger en skjult fare. Derimod er det frie debat om statsmagtens udøvelse – herunder påpegning af både gode og mindre gode beslutninger – den frie presses fornemmeste opgave og denne virksomhed er i virkeligheden en forudsætning for, at demokratiet kan siges at fungere.
Advarslen imod at drive entydig propaganda og undertrykke meningsforskelle var langt senere – den 19. februar 2009 – hovedemnet for den tjekkiske præsident, Václav Klaus tale til EU-parlamentet – hvorefter store dele af parlamentets medlemmer udvandrede!
Teologen Hal Koch skrev i 1945 en bog med titlen "Hvad er demokrati?" I denne bog forsøger han at indkredse dette begrebs særegenhed nærmere. Hal Koch fremhæver i denne bog tillige, hvad demokrati ikke er. Hans opfattelse er, at man ved demokrati taler sig til enighed ved at gennemdrøfte en sag, indtil der er opnået afklaring på alle punkter, med andre ord at "tale sig til rette i stedet for at slås". Han er klar over, at fuld enighed ikke altid kan opnås og betragter afstemning som et middel til at vise hvor langt, man er nået. At der derefter træffes en afgørelse betyder imidlertid ikke, at sagen eller emnet ikke fortsat kan drøftes. Det ligger nemlig i selve demokratiets væsen, at ordet må være frit: "sålænge ordet og kritikken er frie, vil der altid være grænser for, hvor fordærvet et styre man kan få. Knægtes derimod ytringsfriheden, er disse grænser skyllet bort".
Til forudsætningerne for demokratiets vilkeliggørelse anser Hal Koch, at følgende betingelser skal være opfyldte:
for det første må der være "grundlove for det menneskelige liv, som må respekteres, hvis der overhovedet skal kunne leves et folkeligt fælles liv". Han er her på linje med Jean-Jacques Rousseau, der i sin bog om "Samfundspagten" netop gør dette til grundlaget for ethvert samfundsfællesskab.
for det andet må der være en frihed i form af frivillighed. Tvang og dressur kan måske bringe orden "men aldrig en virkelig menneskelig indsats. Den skal nemlig komme indefra. Den skal komme derved, at mennesket selv er engageret" Og dette er en ganske anden slags frihed en den, der blot kræver sin egen ret – om så på andres bekostning. Hal Koch benytter i sammenhæng hermed lejligheden til at skildre en samtale med en ung tysk nazist under besættelsen. Denne skildrede for ham sin vision om et "Neuropa", hvor samarbejde, fællesskab og broderlighed ville vokse frem under tyskernes ledelse. Heroverfor gjorde Hal Koch imidlertid opmærksom på, at "krigen hører dog ikke op, fordi våbnene tier. Når man sår kanoner, maskinpistoler og koncentrationslejre, kan man aldrig komme til at høste samarbejde og fællesskab. Der er af den udsæd kun én høst: had", og "hver dag besættelsen varer, bliver dette had med en naturkrafts indre nødvendighed stærkere og stærkere". Dette førte til, at den unge tysker nåede til følgende slutning: "Aber dann ist es ja eine völlige Tragödie" – hvortil Hal Koch svarede, at det havde han og andre været klar over længe. I virkeligheden er våbnene kun et symbolsk tvangsmiddel. Demokratiet svinder bort og hadet vokser fra den dag, selvbestaltede "forenede nationers fædre" tror sig at vide, hvad der er godt for befolkningen og gennemfører dette udenom denne.
for det tredje må der være retfærdighed. Demokratiet bygger på "et retssamfund, hvor loven er øverste herre, ikke under en voldsmagts vilkårlighed." Hal Koch kommer i denne sammenhæng ind på det forhold, at ikke alle mennesker deler samme værdier og derfor ikke altid vil kunne forliges: "Man må skik følge eller land fly". "Rent praktisk er en væsentlig del, ja vel nok det allermeste af folks moral- og retsbevidsthed bestemt ved fasthængen ved de fra fædrene nedarvede sæder og skikke. Derfor skifter ret og moral, når man går over grænsen til et andet land". Hal Koch påpeger endvidere, at en stor del af det, der anses for retten (retfærdigheden), nedstammer fra religion, fra sæd og skik. Og samtidig vender han sig mod undertrykkelse: "hvis flertallet i befolkningen ser sin fordel i økonomisk at underkue et mindretal, kan denne handling aldrig få karakter af ret, selv om den aldrig så meget foregår under parlamentariske former. Den er et retsbrud, fordi den betegner et brud på det ligheds- og gensidighedsforhold, som nu engang hører med til menneskelivet og gør dette forskelligt fra alt andet liv i naturen". Og dette gælder nok så meget andre områder som det økonomiske og ikke mindre, hvis det er et mindretal, der påtvinger flertallet sine egne snævre fordele.
for det fjerde må der være næstekærlighed: "Det er livets indhold og grundlov: at vi – enten vi vil vedgå det eller ej – er bundet til næsten. Og der, hvor mennesker træder denne lov under fode, der lægger de livet øde".Hal Kochs motiv til at skrive bogen var blandt andet det misbrug af ordet "demokrati", han oplevede ved 2. verdenskrigs afslutning. De – erklærede demokratiske – lande havde vundet krigen, og følgelig havde alle travlt med at erklære sig som gode demokrater og – for en dels vedkommende – var man tillige rede til at fælde dom over dem, der ikke ansås for at være så gode demokrater. Han indså hvor let, et begreb kan misbruges og omformuleres til sin modsætning af den dygtige demagog – på samme måde som det gennem tiden er sket med ord og begreber som "progressiv" og "menneskerettighed". Det gælder her som med Sokrates i det klassiske Grækenland: den, der hævder sig at vide bedre end fællesskabet, har allerede sat sig uden for dette og har ingen plads i dette mere. Han eller hun er ikke demokrat, hverken i politisk henseende eller i sit livssyn.
Den demokratiopfattelse, som Hal Koch gjorde sig til talsmand for, er en del af den filosofiske grundtanke, som betegnes som deliberativt demokrati. De deliberative demokrater udviklede sig som en modreaktion mod den beundring for totalitære regimer, som nazisme og fascisme havde skabt blandt mange borgere især i Europa i mellemkrigstiden. Det deliberative demokrati var tænkt som en modvægt til denne beundring og et forsvar mod udbredelsen af tilslutningen til totalitære og autoritære bevægelser i fremtiden.
For de deliberative demokrater står samtalen (dialogen) som kernepunktet. Bessette har påpeget, at der blandt støtter til den deliberative retning er tre forhold, som der er  grundlæggende enighed om: information, gensidighed og argumentation. Udgangspunktet er, at deltagerne i den politiske debat argumenterer med hinanden for derved at søge at opnå tilslutning til en bestemt holdning eller overbevisning. Demokrati skal derfor som system indrettes således, at det fremmer en rationel og fornuftigt debat blandt borgerne. Deliberativt demokrati anlægger det synspunkt, at det ved en bredere og mere oplysende drøftelse kan sikres, at de besluttende myndigheder eller folkevalgte repræsentanter tager bedre og mere hensigtsmæssige beslutninger set fra et samlet samfundsmæssigt synspunkt og tillige, at en sådan drøftelse vil fremme borgernes argumentationer for deres holdninger, øge de erkendelsesmæssige evner og fremme offentlighedens medvirken i de politiske drøftelser.
Det er en forudsætning at de deltagende bibringes en forholdsvis høj grad af indsigt og viden for at kunne drøfte med hinanden, så at samtalen holdes i gang og kan føre til et frugtbart udfald. Den tyske filosof Jürgen Habermas taler i denne forbindelse om kommunikativ rationalitet. Debatten skal, ifølge Habermas, være lige for alle. Deltagerne må ikke er begrænset af nogen form for tvang. Debatten mellem borgerne skal være åben og hvile på borgernes gensidige anerkendelse af hinanden.
En af det deliberative demokratis førende talsmænd, Jürgen Habermas, har udviklet en egentlig teori om forudsætningerne for det deliberative demokrati. I offentligheden bør der gælde fastlagte regler for vilkårene for debatten hvilende på diskursetikken. Disse regler omfatter krav om: 
sandfærdighed (at udtrykke sig i overensstemmelse med sin opfattelse af, hvordan verden bør være) og
rigtighed (at udtrykke sig i overensstemmelse med sine følelser).Disse regler skaber grundlaget for en "herredømmefri" samtale, hvis mål er at skabe enighed (konsensus) om grundlæggende samfundsmæssige udviklingstræk om fx opbygningen af velfærdsstaten. Hermed vil der, ifølge Habermas, skabes rum for livsverdenens fornuft, som er frigjort fra systemverdenens strategiske tænkning. Systemets medier, penge og magt bør først ind i billedet, når beslutningen er truffet og skal gennemføres. Den herredømmefri samtale sker i et frit forum og kan derfor ikke sættes igennem over for juridiske og forvaltningsmæssige procedurer, som kræver et formaliseret sprog. Den fri meningsdannelse er medvirkende til at sikre, at samspillet mellem offentligheden og de anvendte strategiske virkemidler udvikler sig i et positivt samspil.
I forlængelse af den deliberative tradition har pædagoger udviklet begrebet demokratisk dannelse. Grundtanken er, at det er en samfundsopgave at uddanne borgerne til demokratisk deltagelse. I Vesttyskland blev Oscar Negts didaktik således inspiration for en række initiativer indenfor voksenuddannelserne. I Danmark havde folkehøjskolerne allerede praktiseret "det levende ord" som dannelsesideal i flere årtier, da debatten om demokratisk dannelse udfoldede sig i årtierne efter 2. verdenskrig. Inspireret af bl.a. Holger Henriksens værker søgte ledende politikere nu at implementere den demokratiske dannelse i folkeskolen. I folkeskoleloven af 1975, som daværende undervisningsminister Ritt Bjerregaard fik vedtaget i Folketinget er "opdragelse til og ved demokrati" et af nøglebegreberne. I de senere folkeskolelove er undervisning i og med demokrati – i forskellig udformning – stadig en af folkeskolens vigtigste opgaver.
Demokratisk dannelse opfattes ofte som en forudsætning for at skabe et aktivt medborgerskab.
På baggrund af Weimar-republikkens sammenbrud og den fra nazistisk side aktive virksomhed for at udfordre den daværende samfunds orden og på baggrund af undersøgelse inden for vælgeradfærdsforskningen, der viste, at vælgerne i USA ikke levede op til den klassiske demokratiske teoris krav om udbredt politisk deltagelse og interesse samtidig med, at demokratiet på trods heraf havde vist sig "funktionsdygtigt" mente blandt andre den østrigsk-amerikanske økonom Joseph Schumpeter og senere en række valgforskere, især Bernard Berelson, Lester Milbrath, S. M. Lipset, Gabriel Almond og Sidney Verba, at kunne konstatere, at høj politisk deltagelse kunne være forbundet med politisk krise og udgøre en fare for demokratiet, ligesom selve deltagelsesbegrebet blev forbundet med fascistiske og kommunistiske bevægelser og stater mere end med vestlige demokratier. Der skulle ifølge denne anskuelsesmåde ikke være en tæt sammenhæng mellem politisk deltagelse på den ene side og demokratiets stabilitet på den anden således, som den klassiske demokratiske teori ifølge nogle forfattere havde hævdet.
På baggrund heraf mente revisionisterne, at den klassiske demokratiske teori måtte revideres, heraf fællesbenævnelsen "demokratisk revisionisme". Denne "revision" førte til en række påstande, hvoraf i hvert fald tre blev centrale i den videre debat:
For det første hævdede revisionisterne, at demokratiets definerende kendetegn ikke var udbredt politisk deltagelse, men konkurrence mellem to eller flere mulige statsledergrupper eller eliter. Hvor en sådan konkurrence er til stede, og hvor den elite, der efter demokratiets spilleregler vinder, også besætter magtpositioner i statsapparatet, er der demokrati.
For det andet hævdede nogle af revisionisterne, at en vis politisk apati i befolkningen kan have en stabiliserende effekt på demokratiet.
For det tredje – til dels afledt af den anden påstand – hævdede nogle revisionister, at den politiske elite burde have en vis handlefrihed i forhold til befolkningen for at kunne regere effektivt.Som en undertone i denne betragtningsmåde lå den opfattelse, at politik (statsstyre) er en virksomhed, der som ethvert andre hverv kræver en vis indsigt og erfaring. Det er i virkeligheden et erhverv, som visse folk uddanner sig i og derefter udøver. Dette skal være ønskeligt for at sikre "kvaliteten" af de beslutninger, lovgivere og forvaltere udøver. Det er en følge af, at samfundet er blevet så sammensat, at det kræver "faglig kunnen" at udøve dette hverv på rette måde.
Sat på spidsen kan man sige, at demokratisk revisionisme sætter styrets effektivitet (evne til at skaffe resultater og fremstå som handledygtigt) højere end selve den demokratiske samtaleproces, som Hal Koch var så lidenskabelig fortaler for. Eller sagt med andre ord: hvis blot de formelle betingelser for valget af regering var opfyldte, så er befolkningens aktive deltagelse i debatten om det daglige styre ikke blot mindre vigtigt men endog direkte uønskeligt. Det var i virkeligheden det 20. århundredes variant af den gamle aristokratiske tankegang, som allerede Platon havde gjort sig til talsmand for.
De opfattelser, som de demokratiske revisionister gav udtryk for, vandt forholdsvis bred tilslutning i 1950'erne, men i 1960'erne satte kritikken ind fra en gruppe kaldet "de radikale demokrater" anført af Peter Bachrach. De radikale demokrater kritiserede især tankerne om befolkningens apati (manglende deltagelse) som havende en stabiliserende effekt på demokratiet og ligeledes det ønskelige i at give den politiske elite udstrakt handlefrihed til fremme af styrets handle- og beslutningsevne. De hævdede endvidere, at revisionisterne i deres kritik af klassikerne for manglende virkelighedssans misforstod den klassiske demokratiske teoris sigte. Når den klassiske demokratiske teori omtalte deltagelse, var det ikke som en beskrivelse af rådende tilstande, men som et ideal man bør stræbe imod. Når revisionisterne samlede opmærksomheden om elitekonkurrencen i deres forsøg på at være "realistiske", gjorde de daværende forhold til deres ideal, og deres demokratiopfattelse var derfor udtryk for en status-quo ideologi (det vil sige en ideologi til støtte for den rådende tilstand). Kritikerne anså derfor sig selv som den klassiske demokratiske teoris moderne arvtagere, der ville fastholde de klassiske idealer og endog på visse punkter videreudvikle den klassiske demokratiske teori, for eksempel ved at betone vigtigheden af deltagelse uden for den politiske sfære i snæver forstand, først og fremmest i form af industrielt demokrati (økonomisk demokrati).Mens elitisterne angiveligt ser eliten som et værn mod holdninger i den brede befolkning, der er fjendtlige mod de traditionelle frihedsrettigheder, så mente Bachrach, at eliten her er et skrøbeligt værn, og at man i stedet må søge at ændre disse anti-liberale holdninger (som Bachrach ikke benægter eksistensen af) gennem en udvidelse af den demokratiske proces. Men denne udvidede deltagelse vil klart ske på et lavere trin i samfundshierarkiet, nemlig på den enkeltes arbejdsplads. Bachrach indrømmer, at ikke enhver form for deltagelse vil have positive virkninger, men han mener, at problemerne kan løses først og fremmest på to måder: 
For det første må deltagerne have nogenlunde lige stor magt, for herved undgår man, at deltagelsen bliver et redskab for manipulation for de mere magtfulde.
For det andet må forskellige interesser være repræsenteret inden for den gruppe, der skal træffe beslutninger, for herved modvirkes faren for konformitet.Bachrach så ikke ejendomsforholdene som afgørende for indførelsen af demokrati på arbejdspladsen. Snarere så han sondringen mellem kapitalisme og socialisme som uvedkommende i den sammenhæng. Det afgørende er spørgsmålet om magt, ikke om produktion og fordeling. Bachrach synes således at anse spørgsmålene om magt på den ene side og ejendomsret på den anden som klart adskillelige i såvel teori som praksis. 
Mens man kan sige, at de radikale demokrater i deres kritik af de demokratiske revisionister står som forsvarere af den traditionelle demokratiopfattelse, så er det klart, at de flytter vægten andetsteds hen i deres egen vision. Når Bachrach ikke afviser, at nøglespørgsmål i statsledelsen ("key governmental decisions") må afgøres af et fåtal, men bestrider, at dette skulle hindre en demokratisering på en række andre områder, først og fremmest på arbejdspladsen, så er det klart, at han derved betoner andre (økonomisk og politisk mindre omfattende) magtstrukturer, hvis beslutninger uundgåeligt vil virke tilbage på helheden. Samtidig kan man diskutere, om han ikke derved fjerner for stor en del af befolkningens opmærksomhed fra de overordnede statsledelses-spørgsmål til fordel for det nære, nemlig den egne arbejdsplads, og derved i sin konsekvens nærmer sig de demokratiske revisionister, nemlig at de store samfundsspørgsmål alligevel afgøres af en ret lille elite uden deltagelse fra den brede befolkning.
I forlængelse af de debatter, der har udspillet sig mellem "demokratiske revisionister" og "radikale demokrater" i tiden efter 2. verdenskrig har der udviklet sig en kritisk analyse af hvorvidt, demokrati overhovedet lader sig virkeliggøre i et sammensat samfund. En hovedkraft i denne kritik er Robert A. Dahl, der ved analyser af de stedlige magtforhold i New Haven, Connecticut i USA kom frem til, at samfundet består af ulige magtgrupper eller eliter, som indbyrdes kæmper om magten og i denne kamp dels efter evne bekæmper hinanden, dels samarbejder eller samvirker i mangel af bedre. Denne tilstand, der ikke kan kaldes demokratisk i gængs forstand, betegner Dahl som polyarki eller pluralisme. Tesen om polyarkiet som samtidens styreform fremsattes med styrke i bogen Who Governs? i 1961, hvor han ved ovennævnte case-study finder sin tese bekræftet. 
Begrundelsen for denne udvikling finder han i den forandring, der fandt sted ved overgangen fra selvstyre i små bystater til en fælles, mere eller mindre repræsentativ (national) regering. Dahl mener, at der ved denne samfundsændring, hvor sammenpasning af hensynet til rumlige, etniske, racebetingede, religiøse, ideologiske, beskæftigelsesbetingede med flere forhold, der gør sig gældende i et mangfoldigt samfund, i virkeligheden sker en undergravning af demokratiet som opnåeligt mål. I stedet bliver polyarkiet den samfundsform, som beslutningsprocesserne finder sted under.
I bogen Democracy and Its Critics fra 1989 gør Dahl sig til talsmand for, at demokrati i et moderne samfund er en utopi, et uopnåeligt mål: intet moderne samfund kan være helt demokratisk. I stedet opstilles 5 retningslinjer for hvorledes, man vil kunne "måle" graden af demokrati:
Effektiv deltagelse – Borgerne skal have tilstrækkelige og lige muligheder for at danne deres mening og fremsætte denne i det offentlige forum, herunder muligheden for at bringe et emne på bane.
Lige beslutningsdeltagelse – Hver borger må være forvisset om, at vedkomnes bedømmelse af en sag vil blive anset at være lige så meget værd og veje lige så tungt som enhver anden borgers.
Informationstilgængelighed – Borgere må sikres lige muligheder for at skaffe sig indsigt og sikre sig, at en given beslutning vil være den bedst mulige under hensyn til deres egeninteresse.
Kontrol af agendaen – Befolkningen må have mulighed for at beslutte hvilke politiske emner, der skal bringes på dagsordenen og ud til beslutning.
Medregnethed – Forholdene må være lige for alle borgere i samfundet. Enhver har en sikret "borgerret" til deltagelse i den politiske proces.I stedet for det klassiske demokratis ideal er moderne samfund "polyarkier", der har valgte ledere, valgt ved frie og fair valg, samme ret til at lade sig opstille for at blive valgt, ytringsfrihed, ret til at skaffe sig anden information end den af de siddende magthavere fremsatte og frihed til at danne egne grupper (associational autonomy), ifølge Dahl, realistisk set det nærmeste, man kan komme realisering af det demokratiske ideal. De anførte forhold udgør et stort gode i samfundet, idet de udgør flere ulige centre for magtudøvelse (multiple centers of political power), der holder hinanden i skak og modvirker magtmisbrug.
Dahl har peget på syv institutioner, som hver for sig er nødvendige betingelser for, at man kan tale om et polyarki (rettelig et repræsentativt demokrati). De syv institutioner kan ses som to dimensioner, nemlig:
befolkningens faktiske deltagelseDet af Dahl benyttede demokratibegreb er altså todimensionalt. En forudsætning for udviklingen af et sådant demokrati er opfyldelsen af de tre grundbetingelser:
Der er konkurrence mellem personer og grupper (især politiske partier) om alle væsentlige politiske poster, med regelmæssige mellemrum, og uden brug af vold og tvang. Nogle forfattere peger på en egentlig politisk opposition som en nødvendig forudsætning for at kunne tale om et politisk demokrati.
Der er ingen (eller i hvert fald kun helt ubetydelige) begrænsninger i befolkningens adgang til politisk deltagelse, når der vælges ledere og træffes politiske afgørelser, i det mindste i form af regelmæssige, frie og retfærdige valg, hvorfra ingen betydningsfuld gruppe (af voksne) er udelukket.
Der udvises respekt – ikke kun i ord, men også i gerning – for frihedsrettigheder og politiske rettigheder (såsom ytringsfrihed, pressefrihed, forsamlings- og organisationsfrihed og valgret) i et omfang, der sikrer både meningsfuld politisk konkurrence og deltagelse.Dahl finder således, at hvis og når disse betingelser er opfyldte, så kan man tillade sig at sige, at samfundsforholdene opfylder demokratiske betingelser.
Det er tankevækkende, at Dahl ikke ser vanskeligheder i, at den klassiske forudsætning for demokratiets udøvelse – en homogen befolkning – ikke opfyldes. Dette er så meget mere påfaldende som, at tidligere stater med heterogene befolkninger (således den danske helstat, Det Osmanniske Rige, Østrig-Ungarn, Det tyske kejserrige, Zar-Rusland, Sovjetunionen, Jugoslavien, Tjekkoslovakiet) alle brød sammen på grund af denne heterogenitet, ligesom demokratiet reelt ikke fungerede under nogen af disse styrer. Dahl drager ikke den slutning, at en sådan heterogen tilstand overhovedet er uønskelig, men søger alene at gøre den tålelig ved at give den et "demokratisk" skin. 
Dahl forsvarer sin fremgangsmåde med, at den giver et mere virkelighedsnært billede af styret i vestlige "demokratiske" lande og derfor tillige er et bedre redskab for undersøgelse af disse. Men samtidig giver han indtryk af, at denne samfundsorden med rimelighed kan anses som demokratisk i stedet for at spørge, om dette er tilfældet og hvis ikke, på hvilken måde sådanne samfund afviger fra demokratiet.
Siden 1970 har samfundsudviklingen i mange vesteuropæiske lande vist, at samtidens politikere har valgt at fremme en mere heterogen og dermed mere splittet tilstand i deres lande. Denne politik kan opfattes som et forsøg på fra de folkevalgte repræsentanters side at tilrane sig mere magt på bekostning af de menige borgeres indflydelse. Når samfundet bliver mindre homogent i sin sammensætning, bliver det lettere at argumentere sine beslutninger med hensynet til særlige grupper eller med, at der ikke findes tilstrækkelig enighed i befolkningen til at træffe en bestemt beslutning, hvorfor de folkevalgte har måttet vælge den beslutning, de selv fandt bedst i den givne situation. En sådan linje vil imidlertid skabe risiko for modsætninger mellem befolkningen og de folkevalgte repræsentanter, enten i form af dannelse af nye politiske partier eller folkebevægelser. eller ved, at befolkningen hvis og når den gives mulighed for ved folkeafstemning at tilkendegive sit standpunkt i en omtvistelig sag demonstrativt stemmer anderledes, end de folkevalgte repræsentanter havde henstillet. Som eksempel på dette sidste kan nævnes den schweiziske folkeafstemning om forbud mod minareter i december 2009. Storbritanniens folkeafstemning om udmeldelse af EU i 2016, normalt omtalt som Brexit, er et andet eksempel på, at befolkningen stemte mod de anbefalinger, som de ledende politikere havde givet.
Det er påfaldende, at den politiske reaktion fra de folkevalgte ikke altid har været at ændre opfattelse og erkende, at de i det pågældende spørgsmål ikke var i overensstemmelse med befolkningsflertallet, men i stedet at tage skridt til at forhindre befolkningen i at give sin mening til kende ved folkeafstemninger ved simpelthen at forhindre disse . Det er ligeledes påfaldende, at det ofte er i spørgsmål om sikringen af samfundsmæssig homogenitet, at befolkningen og de folkevalgte repræsentanter har uoverensstemmende opfattelse. 
En anden tendens, som har været debatteret er det postfaktuelle demokrati, som defineres som en demokratiform, hvor politikerne afviser valide data og spreder falske rygter om hinanden, blandt andet på de sociale medier. Den amerikanske valgkamp i 2016, i særlig grad Donald Trumps kampagne er blevet tolket som et udtryk for denne tendens:
"Det er ikke kun positivt, at strømmen af information kan flyde uredigeret rundt på internettet – det giver også en dubiøs politiker som Donald Trump mulighed for at styre sin kampagne via løgn og manipulation."Andre forskere har påpeget, at manipulation ikke er en ny tendens i de politiske partiers positionering, hvorfor "postfaktuel" er en tvivlsom betegnelse for fænomenet.
Det er værd at bemærke, at uanset forskernes konstatering af, at tilsyneladende kun en begrænset del af befolkningen rent faktisk deltager i valg, så var hverken befolkningens interesse for samfundets anliggender eller deres vilje til at fastholde den ydre ramme for den demokratiske manifestation svækket i år 2000. Folk deltager i debatter om tidens samfundsspørgsmål nu mere end nogensinde før, fremmet af blandt andet internettets muligheder, og de møder fortsat op for at tilkendegive deres holdning, hvis de folkevalgte politikere i en given sammenhæng ikke tilstrækkeligt tager hensyn til denne. Demokrati som livsholdning er så stærk som nogensinde.[kilde mangler]
Efter 2. verdenskrig og den i forlængelse heraf skete afvikling af de gamle koloniimperier har der i Europa og den vestlige verden udviklet sig tanker om en udbredelse af demokratiet gennem nationsbygning blandt andet ved forsøg på at bringe internationale organisationer som FN ind som medvirkende ved udbredelsen af demokratiet. Erfaringer fra stater dannede efter 1945 som Sudan, Kosovo, Irak og Afghanistan antyder imidlertid, at det er vanskeligt at opnå befolkningens støtte til tilstedeværelsen af internationale sikkerhedsstyrker. Demokrati kan ikke påtvinges.
Zygmunt Bauman har blandt andet analyseret "globaliseringens" paradokser og argumenteret for, at udbredelsen af kommunikationsmidler skaber et paradoks mellem kapitalkoncentration på den ene side og nødvendigheden af lokal stabilitet på den anden side. Den transnationale kapital kræver en vis stabilitet i regimerne, blandt andet for at kunne opnå sit forventede afkast. Større folkelige opstande med krav om reformer kan derfor udløse et pres mod totalitære regimer fra det internationale samfund. I flere lande med totalitære eller autoritære regimer, således i 2011 i Tunesien , Egypten og Libyen, har erklærede demokratiske bevægelser ved omfattende demonstrationer fået international støtte til deres krav om demokratiske reformer, selv om de i befolkningen upopulære magthavere tidligere har nydt det internationale samfunds opbakning. Erfaringerne fra blandt andet den iranske revolution i 1978 viser dog, at der ingen sikkerhed er for, at en demokratisk motiveret folkerørelse ikke kan bane vejen for et nyt totalitært styre.
Zygmunt Bauman: Globaliseringen. De menneskelige konsekvenser Hans Reitzel (1999)
Claus Bjørn: "Fra reaktion til grundlov. 1800-1850" (Olaf Olsen (red.): Gyldendal og Politikens Danmarkshistorie, Bind 10); København 1990; ISBN 87-89068-12-2
Aksel E. Christensen: Kongemagt og Aristokrati. Epoker i middelalderlig dansk statsopfattelse indtil unionstiden; Akademisk Forlag 1976; ISBN 87-500-1663-6
Will Durant: Store Tænkere (oversat og bearbejdet af Krista og Jørgen Jørgensen); 3. oplag, København 1952
Arne Gaardmand: Dansk Byplanlægning 1938-1992; Arkitektens Forlag 1993; ISBN 87-7407-132-7
Jürgen Habermas: Teorien om den kommunikative handlen Aalborg Universitetsforlag, 2009 ISBN 87-7307-533-7
Jürgen Habermas: "Folkesuverænitet som procedure" (1988). På dansk i: Politisk filosofi; udvalgte tekster, Gyldendal 2001; ISBN 87-00-39788-1
Mogens Herman Hansen: Demokrati som styreform og som ideologi, Museum Tusculanums Forlag, 2010. ISBN 9788763534932
Mogens Herman Hansen: Demokratiets historie fra oldtid til nutid, Museum Tusculanums Forlag, 2012. ISBN 9788763538954
Rune Lykkeberg: Alle har ret - demokrati som princip og problem, Gyldendal 2012; ISBN 9788702104523
Justus Hartnack og Johannes Sløk (red.): De store tænkere; Oskar Bergman Hansen: "Spinoza"; 2. udgave, 1. oplag; Munksgaard, København 1991; ISBN 87-16-10879-5
Lotte Hedeager: "Danernes land. Fra ca. år 200-ca. 700 e. Kr." (Olaf Olsen (red.): Gyldendal og Politikens Danmarkshistorie, Bind 2); København 1988; ISBN 87-89068-03-3
Hartje, Steffen (2007), Det triangulære medborgerskab, Aarhus: KVAN 77; 27- årgang 2007, ISSN 0107-4016. 
Kristian Hvidt: "Det folkelige gennembrud og dets mænd. 1850-1900" (Olaf Olsen (red.): Gyldendal og Politikens Danmarkshistorie, Bind 11); København 1990; ISBN 87-89068-13-0
Søren Kierkegaard: Om begrebet Ironi med stadigt Hensyn til Socrates; 1841, (i: Samlede værker, bind 1); 3. udgave, 3. oplag, Haslev 1982; ISBN 87-00-45143-6
Herman Kinder/Werner Hilgeman: dtv-Atlas. Weltgeschichte von Anfängen bis zur Gegenwart; Deutscher Taschenbuch Verlag Gmbh & Co., Münschen 2000
Hal Koch: Hvad er demokrati?; 3. udgave, 1960; genoptryk (4. udgave) Haslev 1981; ISBN 87-00-86072-7
Jeppe Nevers: Fra skældsord til slagord – Demokratibegrebet i dansk politisk historie, Syddansk Universitetsforlag, 2011. ISBN 978-87-7674-553-0.
Birthe B. Pedersen: "Folkeafstemninger står for skud i Schweiz", Kristeligt Dagblad den 22. december 2009
Birthe B. Pedersen: "Det schweiziske konsensus-demokrati har problemer", Kristeligt Dagblad den 22. december 2009
Erland Porsmose: "Middelalder, o. 1000-1536" (Claus Bjørn (red.): Det danske landbrugs historie, Bind 1: Oldtid og middelalder); Odense 1988; ISBN 87-7526-073-5
Alf Ross: Hvorfor Demokrati?, udgivet 1946; 2. udgave, 2. oplag 1967, Nyt Nordisk Forlag, ISBN 87-17-00998-7
Jean-Jacques Rousseau: Samfundspagten, Forlaget Rhodos, København 1987; ISBN 87-7245-1890
Salmonsens Konversationsleksikon, 2. udgave, Bind 20; opslag: Jean-Jacques Rousseau
A. P.-St.: "Demokrati og Frihed" (Nationaløkonomisk Tidsskrift, 3. rk., Bd. 5; 1897)
Erik Christensen: "Ideologi og elite: De ideologiske aspekter i demokrati/elite og i magtelite/pluralisme-diskussionen" (Politica, Bind 5; 1972)
Robert A. Dahl: "Polyarchy, Pluralism, and Scale" (Scandinavian Political Studies, New Series, Bind 7; 1984)
Robert A. Dahl: "Sketches for a Democratic Utopia" (Scandinavian Political Studies, New Series, Bind 10; 1987)
Robert A. Dahl: "Reflections on a Half Century of Political Science: Lecture Given by the Winner of the Johan Skytte Prize in Political Science, Uppsala, 30 September 1995" (Scandinavian Political Studies, New Series, Bind 19; 1996)
Robert A. Dahl: "A Democratic Paradox?" (Scandinavian Political Studies, New Series, Bind 23; 2000)
Theodor Geiger: "Om Byrokratisme, med særligt Henblik paa Økonomien" (Nationaløkonomisk Tidsskrift, 3. rk., Bd. 43; 1935)
Theodor Geiger: "Om forholdet mellem liberalisme og demokrati" (Nationaløkonomisk Tidsskrift: 3. rk., Bd. 45; 1937)
Theodor Geiger: "Reklame for Parlamentsstyret" (Nationaløkonomisk Tidsskrift, 3. rk., Bd. 46; 1938)
Theodor Geiger: "Demokratiet under debat" (Nationaløkonomisk Tidsskrift, Bd. 85; 1947)
Thomas Gregersen: "Politiske værdier i et pluralistisk samfund – et forsvar for Rawls" (Politica; Bind 28; 1996)
Lars Bo Kaspersen: "Samfundet som samfundsvidenskabens problem"] (Politica, Bind 32; 2000)
Mette Kjær og Palle Svensson: "Rekonstruktion i Uganda" (Politica, Bind 29; 1997)
Tim Knudsen: "Det går nok – et essay om dansk statskultur og eurokratiet" (Politica, Bind 25; 1993)
Kristian Sloth: "Bristede illusioner i Afrikas mikrokosmos: Sudans mislykkede nationsdannelse" (Politica, Bind 33; 2001)
Hans Aage: "Demokrati i økonomisk belysning" (Nationaløkonomisk Tidsskrift, Bind 132; 1994)

For alternative betydninger, se Demonstrationerne på Den Himmelske Freds Plads. (Se også artikler, som begynder med Demonstrationerne på Den Himmelske Freds Plads)Demonstrationerne på den Himmelske Freds Plads også kendt som Massakren på den Himmelske Freds Plads var en okkupation i 1989 af den store plads foran Mao-mausoleet (Den Himmelske Freds Plads), organiseret af studenter som krævede mere folkelig medbestemmelse i Kina. Demonstrationerne fandt sted mellem 15. april og 4. juni 1989, og endte voldeligt, da 27. division af Folkets Befrielseshær med anvendelsen af panserkøretøjer og automatvåben dræbte tusindvis af civile ved generobringen af hovedstaden.[kilde mangler]Den 4. maj marcherede ca. 100.000 studenter og arbejdere fredeligt gennem Beijing i protest mod styrets korruption og krævede demokratiske reformer. Den 20. maj erklærede styret undtagelsestilstand, men demonstrationerne fortsatte. Efter rådslagning mellem lederne i kommunistpartiet beordrede styret militæret til at anvende magt for at stoppe opstanden. Tropper og tanks fra Kinas 27. division marcherede ind på Den Himmelske Freds Plads. Den 3. juni indledte Folkets Befrielseshær en voldelig konfrontation mod demokratitilhængerne, der kulminerede 4. juni. Antallet af civile dræbte varierer: New York Times & Hammond  siger 400-800, det kinesiske Røde Kors anslår 2.600, og studenterne fastholder at over 7.000 blev dræbt. Antallet af sårede anslås generelt til mellem 7.000 og 10.000, inkl. sårede fra den kinesiske hær. Efter de voldelige begivenheder foretog styret en lang række anholdelser for at undertrykke de tilbageværende tilhængere af bevægelsen, begrænsede adgangen for udenlandsk presse, og sørgede for kontrolleret dækning i den kinesiske presse. Den voldelige undertrykkelse af protestaktionen på Den Himmelske Freds Plads resulterede i massiv international fordømmelse af det kinesiske styre.
Siden 1978 havde Deng Xiaoping stået i spidsen for en serie økonomiske og politiske reformer, som havde ført til en gradvis implementering af markedsøkonomi (kaldes Socialisme med kinesiske karakteristika), samt en vis politisk liberalisering, der til en vis grad løste op for systemet opbygget under Mao Zedong. I begyndelsen af 1989 havde disse politiske reformer skabt to grupper, der hver for sig var utilfredse med styret.
Den første gruppe bestod af studenter og intellektuelle, der mente, at reformerne ikke var vidtrækkende nok. De var oprørte over den sociale og politiske kontrol som det kinesiske kommunistparti stadig opretholdt. Desuden havde man været vidne til glasnost, den politiske liberalisering i Sovjetunionen under Mikhail Gorbatjov. Den anden gruppe, som bl.a. bestod af industriarbejdere i byerne, mente, at reformerne var gået for langt. Den reducerede økonomiske kontrol var begyndt at give inflation og arbejdsløshed, hvilket var en trussel mod deres levebrød.
I 1989 udgjordes styrets støtter primært af småbønder på landet, som havde set deres indkomst stige betragteligt i 1980-erne som resultat af Deng Xiaopings reformer. Denne støtte var dog af begrænset betydning, da disse bønder var spredt ud over landet. Modsat byboerne, der var organiseret i skoler og arbejdsenheder, var styrets støtter blandt landbønderne i det store og hele uorganiserede og svære at mobilisere.
Protesterne begyndte, da den tidligere generalsekretær for det kinesiske kommunistparti, Hu Yaobang, døde pga. sygdom. Han havde været betragtet som liberal, men var blevet afsat i januar 1987 som konsekvens af studenterdemonstrationer samme år, hvilket i mange kredse blev set som urimeligt. Hu's død gav kineserne en måde, på hvilken de kunne udtrykke deres utilfredshed med hans efterfølgere uden at skulle frygte politisk undertrykkelse, da det ville have været akavet for kommunistpartiet at forbyde folk at vise en tidligere generalsekretær en sidste ære. En anden strømning, der havde forbindelse med protesterne var en negativ stemning rettet mod udlændinge, specielt blandt studenter, som mente at udlændinge havde flere rettigheder end indfødte kinesere (se også De anti-afrikanske demonstrationer i Nanjing).
I Beijing deltog flertallet af de studerende fra byens mange universiteter med støtte fra deres lærere og andre intellektuelle. De studerende afviste de officielle studenterorganisationer kontrolleret af kommunistpartiet og dannede deres egne organisationer. De studerende betragtede sig selv som kinesiske patrioter og som arvtagere til 4. maj-bevægelsen for "videnskab og demokrati" fra 4. maj 1919. Demonstrationerne vakte også minder om demonstrationerne på Den Himmelske Freds Plads i 1976, som førte til afsættelsen af Firebanden. Fra sit udgangspunkt som mindehøjtidelighed for Hu Yaobang, der af studenterne blev set som en fortaler for demokrati, udviklede de studerendes aktiviteter sig gradvist via protester mod korruption til krav om pressefrihed og afvikling af kommunistpartiets og Deng Xiaopings styre. Der blev desuden foretaget delvis vellykkede forsøg på at inddrage studerende og arbejdere i andre byer.
Selv om protesterne blev indledt af studerende og intellektuelle, som mente. at Deng Xiaopings reformer ikke var vidtrækkende nok, fik de snart tilslutning fra arbejdere fra byerne, som mente at reformerne var for vidtrækkende. Det skete, fordi lederne fokuserede på spørgsmålet om korruption, hvilket forenede de to grupper, og fordi det lykkedes de studerende at fremmane den kinesiske arketype om de uselviske intellektuelle, der fortæller sandheden til magthaverne. Dette gjorde bevægelsen endnu stærkere.
I modsætning til protesterne på samme sted i 1987, som primært bestod af studerende og intellektuelle, fik demonstrationerne i 1989 bred opbakning fra arbejdere i byerne, som var oprørte over den voksende inflation og korruption. I Beijing blev de støttet af en stor del af indbyggerne, muligvis et flertal. Da de var på deres højeste, var over en million mennesker involveret i demonstrationerne. Der var et tilsvarende opbud i mange store byer over hele Kina.
Protester og strejker begyndte på universiteter i andre byer, og mange studerende rejste til Beijing for at slutte sig til demonstrationerne. Generelt var demonstrationen på Den Himmelske Freds Plads velorganiserede, med daglige optog af studerende fra forskellige universiteter i Beijing området, der ville vise deres solidaritet med boykotten af universitetets forelæsninger og demonstranternes krav. Studenterne sang "Internationale," en sang om internationalt sammenhold gennem socialisme. Den dominerende strategi blev til sidst en omfattende sultestrejke med mellem nogle hundrede og over tusinde studerende. Denne taktik vakte sympati blandt det kinesiske folk. Selv om ingen studerende blev observeret i udtæret tilstand, går der en vedholdende kinesisk vandrehistorie om at nogle demonstranter sultede ihjel .
Der blev, med delvis succes, gjort forsøg på at forhandle med de kinesiske magthavere, som befandt sig i nærheden i Zhongnanhai, kommunistpartiets hovedkvarter og "førerbunker". På grund af Mikhail Gorbatjovs besøg i maj var den udenlandske presse til stede i Kina i stort tal. Pressens dækning af demonstrationerne var omfattende, og generelt positivt stemt over for demonstranterne, men pessimistisk med hensyn til udsigterne til at de kunne opnå deres mål. Hen mod afslutningen af demonstrationerne blev der d. 30. maj opstillet en statue af Demokratiets Gudinde på pladsen som symbol på protesten for fjernsynsseere over hele kloden.
I starten håbede politbureauets stående komité, sammen med partiets gamle garde (pensionerede men stadig indflydelsesrige tidligere regerings- og partiembedsmænd), at demonstrationerne ville være kortvarige, og at kosmetiske reformer og undersøgelser ville tilfredsstille demonstranterne. De ønskede at undgå vold hvis det var muligt, og søgte først gennem deres vidtrækkede partiapparat at overtale de studerende til at aflyse demonstrationerne og vende tilbage til deres studier. En af barriererne for mere effektiv handling var at lederne selv støttede mange af de studerendes krav, specielt bekymringerne omkring korruption. Et problem var imidlertid at demonstrationerne omfattede et stort antal mennesker med forkellige dagsordener, og det var derfor uklart hvem regeringen kunne forhandle med, og hvad demonstranternes krav var. Forvirringen og ubeslutsomheden blandt demonstranterne blev derfor til forvirring og ubeslutsomhed i regeringen. De officielle medier afspejlede denne ubeslutsomhed, idet overskrifter i Folkets Dagblad vekslede mellem sympati for og afvisning af demonstranterne.
I topledelsen var generalsekretær Zhao Ziyang en stærk fortaler for en fredelig løsning, mens formanden for statsrådet (statsminister) Li Peng argumenterede for at slå hårdt ned på demonstranterne. I sidste ende blev beslutningen om at slå hårdt ned på demonstranterne taget af en gruppe fra partiets gamle garde, der mente at en afvikling af et-parti systemet ville føre til kulturrevolutionens kaos. Selv om de fleste af disse ikke havde officielle poster, kunne de kontrollere militæret, da Deng Xiaoping var formand for den centrale militærkommission og derfor kunne erklære undtagelsestilstand, og da Yang Shangkun var præsident for Folkerepublikken Kina. Den gamle garde mente at langvarige demonstrationer ville true landets stabilitet. Demonstranterne blev set som marionetter dels for fortalerne for "borgerlig liberalisme", dels for elementer i partiet som ønskede at fremme deres egne ambitioner.
20. maj blev der erklæret undtagelsestilstand. Dette var ikke i sig selv nok til at stoppe demonstrationerne, der fortsatte med folkelig støtte. Efter nogle uger blev det besluttet at fjerne demonstranterne fra pladsen med magt. Troppernes ankomst til byen blev aktivt obstrueret af mange af Beijings indbyggere, hvis modstand gav militære tab. Omfattende vejspærringer konstrueret af indbyggerne forsinkede militærets fremfærd, men pladsen blev ryddet for demonstranter natten til 4. juni. Kampene fortsatte i gaderne omkring pladsen, hvor demonstranterne gentagne gange nærmede sig de svært bevæbnede tropper fra Folkets Befrielseshær, der svarede igen med automatvåben. Mange sårede indbyggere blev reddet af rickshaw kørere, der vovede sig ind i ingenmandslandet mellem soldaterne og folkemængden, og kørte de sårede væk til hospitalerne.
Undertrykkelsen af demonstrationerne blev i Vesten symboliseret af de berømte optagelser af en enlig demonstrant, taget 5. juni, der stod foran en kolonne fremrykkende tanks, og derved stoppede deres fremmarch. "Tankmanden" fortsatte trodsigt med at stå foran tanksene i en halv time, inden en tilskuer kom over og trak ham bort. På trods af en kraftig indsats er det ikke lykkedes de vestlige medier at identificere den enlige demonstrant. Time Magazine døbte ham Den Ukendte Rebel, og satte ham senere på sin liste over de 100 personer der har haft størst indflydelse på det 20. århundrede. Kort efter episoden rapporterede den britiske tabloidavis Sunday Express at hans navn var Wang Weilin, en 19-årig studerende; sandhedsværdien af denne påstand er imidlertid tvivlsom. Hvad der skete med Wang efter demonstrationen er tilsvarende uvist. I en tale til Præsidenternes Klub i 1999 sagde Bruce Herschensohn — tidligere "deputy special assistant" for den amerikanske præsident Richard Nixon samt medlem af præsident Ronald Reagans overgangshold — at han blev henrettet 14 dage senere; andre kilder siger at han blev skudt af en henrettelsespeloton få måneder efter demonstrationerne. I Red China Blues: My Long March from Mao to Now skriver Jan Wong at manden stadig er i live og gemmer sig et sted i Kina.
På selve pladsen var der tilsyneladende en diskussion mellem de der ønskede at trække sig fredeligt tilbage, bl.a. Han Dongfang, og de der ønskede at blive, med risiko for at starte et blodbad, bl.a. Chai Ling. De der argumenterede for tilbagetrækning vandt, og demonstranterne forlod pladsen. Den kinesiske regering påstår at ingen blev dræbt på selve pladsen, et udsagn der ifølge de tilstedeværende på pladsen teknisk set er sandt, men vildledende fordi det ikke gør rede for de dræbte i de tilstødende gader. Antallet af døde og sårede er fortsat en statshemmelighed. En unavngiven embedsmand i Røde Kors rapporterede den gang 2.600 dræbte og 30.000 sårede. To dage senere erklærede Yuan Mu, formanden for Statsrådet, at 300 soldater og civile døde, 5.000 soldater og 2.000 civile blev såret, og man mistede kontakten med 400 soldater. Ifølge universiteterne blev 23 studerende dræbt; ingen blev mast. Centralkomitéen for det kinesiske kommunistparti og Statsrådet erklærede senere i fællesskab at nogle dusin soldater døde og flere blev såret. Forberedelseskomitéen for selvstyrende organisationer ved Tsinghua Universitetet påstod der var 4.000 dræbte og 30.000 sårede.  Beijings borgmester, Chen Xitong, sagde 26 dage efter hændelserne at 36 studerende og nogle dusin soldater (ud af 200) døde, 3.000 indbyggere og 6.000 soldater blev såret . Udenlandske journalister der var vidner til begivenhederne siger at mindst 3.000 døde. Visse lister dannet ud fra undergrundskilder viste tal så høje som 5.000. Det er dog vigtigt at notere sig at dokumenter fra NSA frigivet i 1999 anslår 180-500 dræbte baseret på efterretningskilder. Med andre ord er de forskellige skøn fra de kinesiske myndigheder i overensstemmelse med det officielle amerikanske estimat. Da Folkets Befrielseshær primært består af værnepligtige er de dræbte og sårede soldater i høj grad også ofre for denne tragedie.
Lederne fra den kinesiske demokratibevægelse, især Wang Dan, Chai Ling og Wuer Kaixi, blev forsøgt arresteret under og efter aktionen mod demonstranterne. Wang Dan blev fanget, dømt og fængslet, hvorefter han fik lov til at emigrere til USA med begrundelsen medicinsk benådning. Wuer Kaixi undslap til Taiwan. Chai Ling undslap til Frankrig, og derefter USA. I den kinesiske ledelse blev Zhao Ziyang, der havde modsat sig undtagelsestilstanden, fjernet fra magten, hvorefter Jiang Zemin, den daværende borgmester i Shanghai der ikke havde været involveret i begivenhederne, blev ophøjet til Kinas præsident. Medlemmer af styret udarbejdede senere en hvidbog om hændelserne, der senere blev publiceret i Vesten i januar 2001 som Tiananmen papirerne. Hvidbogen fremfører styrets syn på demonstrationerne, og blev efter sigende lækket af en anonym kilde i den kinesiske regering. Bl.a. indeholder papirerne et citat fra Wang Zhen, et medlem af kommunistpartiet gamle garde, der antyder regeringens senere reaktion på situationen.
Efter demonstrationerne blev slået ned 4. juni fortsatte demonstrationerne i store dele af Kina i nogle dage. Det kinesiske styre formåede at stoppe disse demonstrationer uden større tab.
To studieværter på det statslige CCTV, der rapporterede om urolighederne i programmet "News Network" blev fyret efter begivenhederne. Wu Xiaoyong(吴晓镛), søn af et medlem af kommunistpartiets centralkomité, den tidligere kinesiske udenrigsminister og vicepremierminister Wu Xueqian, blev fjernet fra afdelingen for engelsksprogede programmer ved den internationale kinesiske radio.
Demonstrationerne på Den Himmelske Freds Plads gjorde betydelig skade på Kinas omdømme i Vesten. Demonstrationerne fik især stor virkning fordi de vestlige medier var blevet inviteret til at dække Mikhail Gorbatjovs besøg i maj, og derfor kunne dække en del af begivenhederne live på TV-stationer som BBC og CNN. Dækningen blev hjulpet på vej af konflikterne i regeringen om hvordan man skulle håndtere demonstrationerne, med det resultat at dækningen ikke øjeblikkeligt blev stoppet.
CNN blev i sidste ende beordret til at stoppe transmissionerne fra byen mens demonstrationerne blev slået ned, og selv om TV-stationerne forsøgte at trodse disse ordrer og kunne dække demonstrationerne via telefon, lykkedes det regeringen at lukke satellitforbindelserne.
Billeder fra demonstrationerne kombineret med kommunismens kollaps i Sovjetunionen og Østeuropa havde stærk indflydelse på den vestlige opinion og politik over for Kina gennem 1990'erne og ind i det 21. århundrede. Der var betragtelig sympati for studenterdemonstrationerne i Vesten, og både Den Europæiske Union og USA proklamerede omgående en våbenembargo. Kinas image i 1980'erne som reformerede samt en vigtig modvægt og allieret mod Sovjetunionen erstattedes med billedet af et undertrykkende, autoritært regime. Demonstrationerne på Den Himmelske Freds Plads er blevet brugt som argument mod liberalisering af handelsforbindelserne med Kina, og som bevis for at den kinesiske regering er en trussel mod verdensfreden og Vestens interesser. Det er værd at bemærke det faktum at de studerende sang Internationale.
For kinesiske studerende i udlandet blev demonstrationerne startskuddet til oprettelsen af internet nyhedstjenester som China News Digest. Desuden blev der i dønningerne på demonstrationerne oprettet organisationer som Den Kinesiske Alliance for Demokrati og Den Uafhængige Sammenslutning af Kinesiske Studerende og Lærde, omend disse organisationer havde begrænset politisk indflydelse efter midt-1990erne.
I Hong Kong gav udfaldet af Demonstrationerne anledning til frygt for at det kinesiske styre ikke ville overholde sine forpligtelser under "et land, to systemer" efter den kommende overdragelse i 1997. En konsekvens af dette var at den nye guvernør Chris Patten forsøgte at udvide beføjelserne for Hong Kongs Lovgivende Forsamling, hvilket førte til spændinger med Kina. Der har været omfattende fredsvagts-aktioner med stearinlys (eng. candlelight vigils) i Hong Kong hvert år siden 1989, og disse fredsvagter er fortsat efter magtoverdragelsen til Kina i 1997.
Demonstrationerne på Den Himmelske Freds Plads dæmpede den gryende politiske liberalisering der var populær i sen-1980'erne, og mange demokratiske reformer gennemført i 1980'erne blev afskaffet igen. Selv om der har været en vis forøgelse af den personlige frihed siden, er diskussioner om strukturelle ændringer i regeringsapparatet og det kinesiske kommunistpartis rolle stadig i det store og hele et tabu.
På trods af tidligere forventninger i Vesten at det kinesiske styre snart ville kollapse og blive erstattet af den kinesiske demokratibevægelse, var det kinesiske kommunistparti stadig solidt ved magten i starten af det 21. århundrede.  En af grundene til dette er at urolighederne ikke stoppede de økonomiske reformer. Konservative kredse i det kinesiske styre forsøgte efter demonstrationerne, ud over at afskaffe de demokratiske reformer, at afskaffe markedsreformerne der var implementeret som en del af de økonomiske reformer i landet, og genindføre den administrative kontrol med økonomien. Disse forsøg blev mødt med skarp modstand fra provinsguvernørerne, og brød endeligt sammen i begyndelsen af 1990'erne som konsekvens af Sovjetunionens kollaps samt Deng Xiaopings rejse til det sydlige Kina (hvor han i taler argumenterede for økonomiske reformer). Videreførelsen af de økonomiske reformer førte til økonomisk vækst i 1990'erne, og gav regeringsapparatet mulighed for at genvinde den tilslutning man mistede i 1989. Desuden er der ingen i det nuværende kinesiske lederskab der spillede en aktiv rolle i beslutningen om at slå ned på demonstranterne, og en fremtrædende lederskikkelse, premierminister Wen Jiabao var assistent for Zhao Ziyang og gjorde ham følgeskab da han mødte demonstranterne.
Derudover var studenterlederne på pladsen ude af stand til at danne en sammenhængende bevægelse eller ideologi der kunne holde længere end midt-1990'erne. Mange af studenterlederne kom fra relativt velstillede dele af samfundet, og blev set som ude af trit med almindelige mennesker. Dertil kommer, at mange af de organisationer der blev startet i efterdønningerne af demonstrationerne hurtigt faldt fra hinanden på grund af interne stridigheder. Sidst, men ikke mindst, var mange udenlandske demokratiforkæmpere tilhængere af at begrænse handelen med Kina, hvilket fik deres popularitet i såvel Kina som blandt kinesere uden for Kina til at dale dramatisk.
Blandt intellektuelle i Kina lader demonstrationerne til at have skabt en slags generationskløft. Intellektuelle der var i 20'erne under demonstrationerne har tendens til at vise langt mindre opbakning til det kinesiske styre end de yngre studerende, der er født efter starten på Deng Xiaopings reformer. De sidstnævnte er vokset op uden at kunne huske det store om demonstrationerne, endsige noget om kulturrevolutionen, men er fuldt bevidste om den voksende velstand og Kinas internationale indflydelse, såvel som de problemer Rusland har haft siden afslutningen på Den kolde krig. De opfatter derfor ikke øjeblikkelig politisk liberalisering som klogt, men foretrækker en langsom, trinvis demokratisering i stedet. Mange unge kinesere er, i lyset af Kinas fremmarch, mere optaget af økonomisk udvikling, nationalisme, genetablering af Kinas status i internationale anliggender, og hvad de opfatter som svagheder hos regeringen, bl.a. Taiwans politiske status, eller konflikten med Japan om Diaoyu Øerne.
Blandt industriarbejdere i byerne gav fortsættelsen af markedsreformerne i 1990'erne såvel højere levestandard som øget økonomisk usikkerhed. De demonstrerer ofte på grund af ubetalte lønninger og lokal korruption; det anslås at der er nogle tusinde sådanne demonstrationer hvert år. Det kinesiske kommunistparti lader til at være relativt tolerante over for disse demonstrationer, under forudsætning af at demonstrationerne er rettet mod et lokalt problem, og ikke er koordineret med andre grupper eller kræver dybere reformer. Modsat situationen i 1989 er utilfredsheden koncentreret i landområderne, som har set deres indkomst stagnere i 1990'erne og ikke har fået del i årtiets økonomiske boom. Men ligesom spredningen og fraværet af organisering forhindrede en mobilisering af landarbejderne til støtte for regeringen i 1989, forhindrer de samme faktorer en mobilisering rettet mod regeringen i det tidlige 21. århundrede.
Demonstrationerne er stadig et politisk tabu i Kina, hvor enhver diskussion af emnet betragtes som upassende og risikabel. Mediedækningen videregiver udelukkende det kinesiske kommunistpartis synspunkt: at det var en beslutsom aktion for at sikre stabilitet.
Dog har protestbreve over regeringens håndtering dukket op fra tid til anden, bl.a. fra Dr. Jiang Yanyong og Tiananmen Mødrene, en organisation grundlagt af en mor til et offer der blev dræbt i 1989. Den Himmelske Freds Plads er skarpt bevogtet på årsdagen 4. juni for at forhindre mindehøjtideligheder.
Efter at Kinas centralregering blev omdannet i 2004 har flere ministre omtalt demonstrationerne. I oktober 2004 gentog præsident Hu Jintao under sit besøg i Frankrig, at "regeringen valgte en beslutsom aktion for at komme igennem den politiske storm i 1989, hvilket gav Kina en mulighed for at få en stabil udvikling". Han fastslog at regeringens syn på sagen ikke vil ændre sig.
I marts 2004 sagde premierminister Wen Jiabao på en pressekonference at der i 1990'erne var en voldsom politisk storm i Kina, midt under Sovjetunionens sammenbrud og omvæltningerne i Østeuropa. Han slog fast at kommunistpartiets centralkomité havde held til at stabilisere "den åbne dørs politik" og beskyttede udviklingen af "socialisme med kinesiske karakteristika".
USA og Den Europæiske Union (EU) har indført en embargo på salg af våben til Kina, som direkte konsekvens af den voldelige undertrykkelse af pro-demokrati demonstrationerne på Den Himmelske Freds Plads. Denne embargo er stadig gældende nu 16 år senere. Kina har i mange år anmodet om en ophævelse af embargoen, og har fået varierende støtte fra medlemmer af Det Europæiske Råd. I begyndelsen af 2004 gik Frankrig forrest i EU for at få hævet embargoen. Den tyske kansler Gerhard Schröder støttede offentligt den franske præsident Jacques Chirac i dette spørgsmål.
Våbenembargoen blev diskuteret på et topmøde mellem Kina og EU i Holland 7.-9. december 2004. Op til mødet havde Kina forsøgt at øge presset på Det Europæiske Råd ved at advare om at forbuddet kunne skade det kinesisk-europæiske forhold. Den kinesiske udenrigsminister Zhang Yesui kaldte forbuddet "forældet", og udtalte til journalister at "hvis embargoen bibholdes, vil de bilaterale relationer med sikkerhed blive påvirket". I sidste ende hævede Det Europæiske Råd ikke embargoen. EU-talskvinde Françoise le Bail udtalte at der stadig var bekymring over menneskerettighederne i Kina. Men på samme tidspunkt erklærede EU at man ville arbejde for at hæve embargoen. Bernard Bot, udenrigsminister for Nederlandene, der på det tidspunkt havde EU's roterende formandskab, sagde at "vi arbejder ihærdigt på sagen, men [...] dette er ikke det rette tidspunkt at hæve embargoen". Efter topmødet bekræftede Det Europæiske Råd at det havde den politiske vilje til at fortsætte processen mod en fjernelse af forbuddet. Kinas premierminister Wen Jiabao udtalte efter mødet at embargoen ikke afspejlede partnerskabet mellem Kina og EU.
Kina pressede fortsat på for at få hævet embargoen, og visse medlemsstater begyndte at droppe deres modstand. Jacques Chirac satte sig for at få forbuddet fjernet inden midten af 2005. Imidlertid vedtog Kina i marts 2005 en lov der tillader brug af magt hvis Taiwan løsriver sig, hvilket øgede spændingerne henover Taiwanstrædet og ødelagde forsøgene på at hæve embargoen, idet flere medlemmer ef Det Europæiske Råd ændrede mening. Mellemmer af den amerikanske kongres havde også foreslået restriktioner på overførsel af militær teknologi til EU hvis man ophævede forbuddet. Således nåede Det Europæiske Råd ikke til konsensus, og selv om Frankrig og Tyskland arbejde på at få hævet forbuddet, blev der ikke taget en beslutning på de efterfølgende møder.
Storbritannien overtog formandskabet for EU i sommeren 2005, hvilket umuliggør en ophævelse indtil formandskabet udløber 1. januar 2006. Storbritannien har altid haft forbehold over for at hæve embargoen, og foretrækker at lægge spørgsmålet til side i stedet for at skade forholdet mellem EU og USA yderligere. Måske mere vigtigt er det at EU-forfatningens forlis og det efterfølgende slagsmål om EU's budget og landbrugspolitikken har skygget fuldstændig for spørgsmålet om våbenembargoen. Storbritannien vil benytte sit formandsskab til at presse på for en total reform af EU, så en fjernelse af forbuddet vil blive endnu mere usandsynlig.
Den politiske vilje er muligvis under forandring i lade der er mere positivt indstillede overfor en ophævelse af embargoen. Tysklands kansler Gerhard Schröder tabte et vigtigt regionalvalg i maj 2005, og har udskrevet parlamentsvalg senere på året. Hans modstander, lederen af de tyske kristendemokrater, Angela Merkel, har udtalt at hun ikke vil støtte en fjernelse af forbuddet hvis hun bliver kansler. Hendes kristen-demokratiske parti står for tiden godt i meningsmålingerne, og hvis de vinder er det sandsynligt at embargoen vil fortsætte i de kommende år. Andre oppostionsledere er også imod at hæve forbuddet. Det bliver svært for Jacques Chirac at forblive præsident i 2007 – han bliver muligvis ikke engang en succesfuld kandidat, på grund af det franske nej til EU-forfatningen. Hans staærke udfordrer til præsidentposten, Nicolas Sarkozy, er imod at hæve embargoen som Chirac er.
Desuden er Europaparlamentet konsistent modsat sig en ophævelse af forbuddet mod våbensalg til Kina. Selv om parlamentets godkendelse ikke er nødvendig for at hæve embargoen, er der mange der hævder at parlamentet bedre afspejler den europæiske folkestemning, da det er den eneste folkevalgte europæiske institution – Det Europæiske Råd er udpeget af medlemsstaterne.
The new Emperors" China in the Era of Mao and Deng, Harrison E. Salisbury, New York, 1992, Avon Books, ISBN 0-380-72025-6.
The Tiananmen Papers, The Chinese Leadership's Decision to Use Force Against their Own People—In their Own Words, indsamlet af Zhang Liang, redigeret af Andrew J. Nathan og Perry Link, med efterskrift af Orville Schell, Public Affairs, New York, 2001, hardback, 514 sider, ISBN 1-58648-012-X. En omfattende oversigt og resume af artikler om massakren i tidsskriftet Foreign Affairs kan ses på Review and synopsis in the journal Foreign Affairs.
June Fourth: The True Story, Tian'anmen Papers/Zhongguo Liusi Zhenxiang Volumes 1–2 (kinesisk udgave), Zhang Liang, ISBN 962-8744-36-4
Red China Blues: My Long March from Mao to Now, Jan Wong, Doubleday, 1997, paperback, 416 sider, ISBN 0-385-48232-9 (indeholder, ud over omfattende selvbiografisk materiale, en øjenvidneberetning om massakren samt grundlaget for det anslåede antal dræbte.)
The Myth of Tiananmen And the Price of a Passive Press af Jay Mathews, Columbia Journalism Review
Global Tiananmen Vigil – sæt et lys i vinduet til minde om massakren den 4. juni.
Den Himmelske Freds Plads, 1989 Links om Beijing maj-juni 1989 og den efterfølgende undertrykkelse. (på Modkraft.dk)

Den danske guldalder er betegnelsen på en periode i dansk kunst- og kulturliv fra ca. 1800 til ca. 1850. I begyndelsen af 1820’erne kan man tale om en egentlig københavnsk kunstskole, der gjorde København til et kunstcentrum på lige fod med München, Dresden, Berlin og andre storbyer i Europa. Det var C.W. Eckersberg og J.L. Lund, der lagde fundamentet til Københavnerskolen gennem deres undervisning af kunstnere som Christen Købke, J.Th. Lundbye, Wilhelm Bendz og Constantin Hansen.To begivenheder nævnes som begyndelsen på guldalderen: Heinrich Steffens' hjemkomst efter sin dannelsesrejse og hans foredrag om turen og Guldhornstyveriet. 
Guldalderen sluttede omkring 1850, da flere af kunstnerne døde eller holdt op med at udøve deres kunst. Andre vigtige begivenheder var Treårskrigen, enevældens ophør, vedtagelsen af Grundloven i 1849, koleraudbruddet i København i 1853 og "voldenes fald", det vil sige, at København nu kunne udvide sig uden for den indre by.
Den danske kultur blomstrede inden for forskning, litteratur, billedkunst og musik i perioden: fysikeren H.C. Ørsted, digterne Adam Oehlenschläger, N.F.S. Grundtvig, B.S. Ingemann, forfatterne H.C. Andersen og Søren Kierkegaard. Maleren C.W. Eckersberg, billedhuggeren Bertel Thorvaldsen og komponisterne C.E.F. Weyse og J.P.E. Hartmann.
I 1890 brugte Valdemar Vedel første gang begrebet guldalder i sin doktorafhandling med titlen Studier over Guldalderen i dansk Digtning og Vilhelm Andersen nævner 1896 Henrich Steffens som årsagen til Guldalderens begyndelse i sin disputats Guldhornene. Det var nu indlysende, at der her var tale om et af de rigeste afsnit i dansk kulturhistorie. I en europæisk sammenhæng kalder man perioden for romantikken, og i tysk og østrigsk sammenhæng bruger man begrebet biedermeier især om billedkunst og kunsthåndværk. 
Den danske guldalder er tidsfæstet forskelligt, alt efter hvilke kilder for kunstarter og videnskaber, der er udgangspunktet. 
Knud Voss sætter tiden til 1810-1850 i Guldaldermalerne,1976. Inden for malerkunst taler Hans Edvard Nørregård-Nielsen om 1815-50 i Dansk guldaldermaleri,1995. Kasper Monrad siger: "Den danske guldalder indenfor billedkunsten dateres gerne ca. 1815-50" i Om guldalderen – en introduktion. Denne datering henviser til henholdsvis Eckersbergs hjemkomst fra sin studierejse 1813-16 og Købke og Lundbyes død i 1848.
Vilhelm Andersen angiver guldalderen: Først i 1800-tallet og flere "slægtled". I det første slægtled er det Heinrich Steffens, der inspirerer Adam Oehlenschläger til at skrive sine romantiske digte med "det anede høje": 
Georg Brandes var mindre begejstret for perioden og kommenterede Vilhelm Andersens beskrivelse således: 
Ikke desto mindre blev begrebet en fasttømret del af den danske litteraturhistorie, og bruges om perioden fra gennembruddet i 1802 helt op til omkring 1850. I litteraturen varede guldalderen således et par år længere end i malerkunsten. I dag bruger litterater primært betegnelsen romantik om perioden for ikke at isolere den danske litteratur fra den europæiske.
Guldalderen i København er på overfladen harmonisk og idyllisk, men Danmark rammes af forfærdelige ulykker: Slaget på Rheden 1801, Københavns bombardement 1807, pengeombytningen i 1813 og tabet af Norge til Sverige 1814. Trods disse udfordringer blomstrer kulturen i København: Bertel Thorvaldsen skabte sine skulpturer, August Bournonville sine balletter, Grundtvig og B.S. Ingemann digtede salmer, Kierkegaard filosoferede og H.C. Andersen digtede sine eventyr. Arkitekten C.F. Hansen prægede hovedstaden, og Købke, Eckersberg og J.Th. Lundbye malede by, vand og land.
Ved Københavns brand 1795 brændte omtrent 950 huse ned til grunden. Byggeriet kom hurtigt i gang, for økonomien var god på grund af Danmarks neutralitets- og handelspolitik i begyndelsen af Napoleonskrigene. Det var arkitekten C.F. Harsdorff og hans elever, der formede byen. Harsdorff havde rejst i Frankrig og Italien og var præget af deres fornemme huse og palæer. 
Harsdorff kom ikke til at udforme nogen af byens store offentlige bygninger, men det var ham, der tegnede størstedelen af den rige borgerklasses boliger. Langs Københavns elegante gader og pladser skød Harsdorffs palæer op, ofte med fornemme pilastre på de klassiske facader. Kongens Nytorv 3-5 opførte Harsdorff til sig selv. Langs Holmens Kanal ligger gode eksempler på Harsdorffs borgerpalæer.
Stadskonduktør og stadsbygmester, Jørgen Henrik Rawert og Peter Meyn, lavede efter branden en plan for det nye københavnske gadenet. For at lette brandslukninger skulle vejene gøres bredere og rettes ud, og nye hjørneejendomme skulle opføres med afskårne hjørner, så hvert gadekryds næsten var en lille plads. København kom efterhånden til at fremstå som en lysere og luftigere stad.
De mest markante offentlige bygninger blev tegnet af Harsdorffs ven og elev, C.F. Hansen.
Kvarteret omkring Vor Frue Kirke og Nytorv/Gammeltorv var hårdt ramt af englænderne. C.F. Hansen, som kunsthistorikeren Hans Edvard Nørregård-Nielsen karakteriserer som "magtmenneske indtil det brutale", var den rette person til at konkretisere Frederik 6.s bestemte enevældsregering i form af autoritetens institutioner, kirke, domstol og skoler. Særligt er Domhuset på Nytorv (opført som Råd- og Arresthust 1815) og Vor Frue Kirke markante med deres bastante søjlerækker ud mod gaden. De viser, hvor magten i samfundet ligger. Han tegnede også Slotskirken fra 1826, Christiansborg fra 1828 (nedbrændt igen 1884) og Metropolitanskolen fra 1816.
København så nu lysere og lettere ud, men virkeligheden for den gennemsnitlige borger var en anden. København havde ved folketællingen i 1801 100.000 indbyggere, der boede inden for voldene. Og befolkningstætheden blev større, fordi vejene blev bredere og det bebyggede areal mindre. De fattige familier i København blev henvist til kvartererne op ad voldene. Den gennemsnitlige befolkningstæthed i byen var 26 pr. 100 kvadratalen. I nogle ejendomme i Sølvgade og Rosengade var den over 10 personer pr. 26 kvadratmeter. Her lå fx en boligblok på ca. 2450 kvadratmeter (1860 kvadratmeter bebyggelse, resten gårdsplads), der var bolig for omtrent 1000 mennesker, foruden 30 køer og en del heste. 
Manglende sanitære foranstaltninger og befolkningstætheden forhøjede dødeligheden. Det gik helt galt i 1853, hvor over 5000 mennesker døde af kolera. Først efter at voldene blev fjernet i 1855, blev der plads til at bygge boliger og mindske befolkningstætheden i den indre by.
Der var stor forskel på de fattige københavnere og de fine borgere. Det blev sjældent afspejlet i Guldalderens kunst, som først og fremmest afspejler den veluddannede borgerklasse. Det var ikke en gylden tid for alle i Danmark, og ytringsfriheden var relativt begrænset.
Den romantiske tanke lå bag den kunstneriske udfoldelse i den danske guldalder. Den var i Danmark inspireret af de tyske idealistiske tænkere Johann Gottlieb Fichte, Friedrich Wilhelm Joseph von Schelling og Georg Wilhelm Friedrich Hegel. De hævdede, at materien ikke er opbygget af små enheder, men af energier hvis spændinger skaber den materielle verden. Energierne modsvarede ånden, og teorien muliggjorde en religiøs forestilling om verden og et øget fokus på bevidstheden. Mange romantikere havde et panteistisk verdensbillede: i naturlyrikken kunne Gud anes, og kunstneren skulle afbilde det anede i naturen. Naturen og sjælelivet skabte kontakt med Gud; naturen og ånden. Den filosofiske erkendelsesteori var hverken ledet af sanserne eller fornuften. 
Geniet var den digter, tænker og kunstner, der beskuer naturen og kommer i kontakt med Gud gennem anelsen. Han gennemskuer monismen i naturen, dvs. at der råder en ligevægt i universet mellem hadet og kærligheden, frastødningen og tiltrækningen. Længslen var den kraft, der drev geniet frem. Geniets møde med Gud i naturen gennem anelsen kunne ofte antage karakter af transcendens og var et vigtigt element i den romantiske digtning. Disse tanker, som samtidig lagde grobund for den gryende nationalisme, blev først og fremmest indført i Danmark af Heinrich Steffens, der i de sidste måneder af 1802 holdt sine Philosophiske Forelæsninger på Elers' Kollegium. Han var 1798-1802 på studierejse i Tyskland, hvor han på første hånd oplevede de tyske romantikere. Steffens' forlæsninger blev et tilløbsstykke og spredte tankegangen til danske lærde og kunstnere. 
Billedkunstnerne stræbte efter virkelighed, uden at kærligheden til detaljen blev til realisme. De første skridt blev taget af C. W. Eckersberg, der af sin svigerfar, Jens Juel, fik lært at male efter naturen. Motiverne var de nære, velkendte og beskedne: Dagligdagen, familielivet, veje og gader, landskabet. C. A. Jensen malede portrætter af sin hustru og tidens kendte, Wilhelm Bendz malede studentersold og hofvinhandlerens hjem. Rørbye malede på Skagen og Sonne malede folkelivskildringer i Nordsjælland, mens Christen Købke, Constantin Hansen, Wilhelm Marstrand og J.Th. Lundbye rejste til Italien og længtes hjem. Andre slog sig ned i Rom for resten af livet. J. L. Lund forenede ude og hjemme med sit Akropolis-fortæppe på Det Kongelige Teater. N. Abildgaard tegnede i det første årti en række scenerier fra antikken, og hans store malerier og dekorationsudkast til Frederik VIII's Palæ er inspireret af den græske guldalder.
Malerkunsten blomstrede fra 1825 til 1850. Den spirede med stiftelsen af Kunstforeningen i 1825. Den stiftedes på initiativ af overkrigskommissær Fick, J.L. Lund, C.W. Eckersberg, Gustav Friederich Hetsch, landskabsmaler Jens Peter Møller, kunsthistorikeren Høyen og Just Mathias Thiele. De formulerede opgaver til konkurrencer, der skabte et omfangsrigt arkitekturmaleri.To sene værker afspejler tidsånden. Det ene er Jørgen Sonnes murfrise på Thorvaldsens Museum. Den blev til 1846-50, og viser på ydervæggen af Thorvaldsens Museum billedhuggerens heltemodtagelse i 1838, da han vendte hjem fra Rom med en betydelig del af sine værker. 
Det andet er Constantin Hansens kolossale billede af Den Grundlovgivende Rigsforsamling. De er begge konstruerede, og begge rummer en levende skildring af guldalderen.
Fritz Jürgensens tegninger afspejler hele guldalderen fra den humoristiske side. Hjemmeliv, ægteskab, gadeliv og hele Gysses liv: Alt med en venlig synsvinkel på det store i det små i København. "Far, er det verdenshavet? Nej, lille Gysse det er Frederiksholms Kanal".
Nicolas-Henri Jardin havde introduceret louis seize og klassicismen i Danmark. Det blev hans elev C.F. Harsdorff, der gav den til nye generationer. Arkitekterne og bygmestrene Jørgen Henrik Rawert, Peter Meyn og Andreas Hallander og Johan Martin Quist formede klassicismens København efter Harsdoffs forbillede. Harsdorffs Hus på Kongens Nytorv blev et mønsterhus for yngre arkitekter og blev model for mange borgerhuse, der de fleste steder blev tilpasset de skæve middelalderlige gadeforløb. I Kronprinsessegade blev den nye tids byplan- og arkitekturidealer til virkelighed: Stadsbygmester Peter Meyns små butikspavilloner langs Kongens Have lå på den ene side af Kronprinsessegade og den lange stilfulde husrække på den anden. Her mødte H.C. Andersen Weyse i hans hjem.
Harsdorff døde i 1799, og hans elev, kongelig landbygmester C.F. Hansen, havde i mellemtiden skabt sig et ry med sine byggerier i Holsten, især landstederne i Altona. Disse huse blev endda en inspirationskilde for den tyske arkitekt Karl Friedrich Schinkel, som skrev til Hansen:
Han blev kaldt hjem fra hertugdømmerne til store opgaver i København: Genopbygningen af Christiansborg Slot, Domhuset, Metropolitanskolen, Vor Frue Kirke etc.
Frue Kirke lignede et græsk tempel, og guldalderens huse i København var direkte inspireret af templer i det antikke Grækenlands guldalder. Senere i århundredet kom arkitektbrødrene Christian og Theophilus Hansen endda til at tegne bygninger i Athen i græsk stil. Axel Bundsen og den eksilerede Joseph Christian Lillie, der blev stadsarkitekt i Lübeck, fik store opgaver i Holsten, Mecklenburg og Lauenburg. Franskmanden Joseph-Jacques Ramée arbejdede i Hamborg og København. Han tegnede landstederne Sophienholm, Hellerupgaard og Øregaard og haveanlæg i den romantiske stil.
M.G. Bindesbølls bygninger var mere romantiske end C.F. Hansens, og Hetsch, dennes svigersøn, bevægede sig i 1840'erne bort fra klassikken i retning af historicismen. Hetsch havde selv indledt historicismen med herregården Steensgård (1836-37) på Langeland, hvor engelsk nygotik er aflæselig. I hovedstaden markerede Københavns Universitets bygning på Frue Plads (1831-36 af Peder Malling) en begyndende nygotisk afvigelse fra den strenge klassicisme.
Bindesbølls Thorvaldsens Museum (1839-48) markerede både klassicismens kulmination og dens endeligt. Bygningens polykromi og egyptiske detaljer brød med klassicismens kanon, men dannede den monumentale ramme om værker af klassicismens store danske billedhugger, Bertel Thorvaldsen.
Bedømmelsen af klassicismen, og særligt af C.F. Hansens arkitektur, var negativ i den efterfølgende historicistiske periode. Mange foragtede Hansens spartanske formsprog, der står i kontrast til eksempelvis Vilhelm Dahlerups detaljerige og fantasifulde arkitekturværker. Arkitekten Erik Schiødtes beskrivelse af Hansen i Dansk biografisk Lexikon er da også overvejende negativ. Siden ændrede synet på perioden sig. 
Medvirkende til dette skift var en udstilling af Hansens tegninger, som Hans Koch og Carl Petersen arrangerede i 1910. Begivenheden var en protest mod brygger Carl Jacobsens planer om at sætte spir på Vor Frue Kirke. Udstillingen og andre strømninger i tiden inspirerede til nyklassicismen, der dominerede nordisk arkitektur i 1920'erne
I dag regnes især Bindesbøll og C.F. Hansen for betydelige arkitekter, og guldalderens København præges af deres imposante bygninger, fx de to naboer Thorvaldsens Museum og Slotskirken. C.F. Hansens Vor Frue Kirke er optaget i Kulturkanonen, og der er udgivet flere bøger om Hansen på tysk og engelsk. Statens Museum for Kunst karakteriserer Arrestbygningen ved råd- og domhuset med: "C.F. Hansens fængselsbygning er et hovedværk i guldalderbyggeriet: Et stykke 'talende' arkitektur, som med sit strenge udseende skulle indgyde borgeren frygt for enhver forbrydelses konsekvenser."
Ideerne fra 1700-tallets engelske landskabelige have blev i perioden omsat i romantiske haveanlæg. Omlægningen var allerede begyndt i slutningen af 1700-tallet i kongelige parker og herregårdshaver. Omlægningerne var reaktion på den strenge franske barokhave som let lod sig associere med absolutisme og centralstyre. I England havde man parlamentarisme og en landadel der blandt andet lod sig inspirere af det heroiske landskabsmaleri til at forsøge med en anden – friere
og billigere – type haveanlæg, af landskabsarkitekten C.Th. Sørensen betegnet som et stiliseret bakkelandskab.
Den nye havestil var ganske vist også tilrettelagt, iscenesat, men den skulle opleves som natur. Det skulle være en stemningshave hvor man kunne gå på opdagelse og overraskes af de forskellige scenerier og 'haveelementer' der var anbragt rundt om – et lysthus, et vandfald, et tempel. Kanalsystemer og små skrøbeligt udseende broer blev anlagt. 
Man havde lært af malerne at betragte naturen som en serie af udsigter, vuer, komponerede scenerier der skulle nydes fra forskellige synspunkter, "perspectiver". 
Slutningen af 1700-tallet var også tiden hvor blandt andet Rousseaus tanker om naturen havde banet vejen for et ændret natursyn. 
Om forholdene i Danmark taler Christian Elling om en overgangsfase i 1760'erne hvor barokhaven blev blødt op, "... at en ny Opfattelse af Havens Væsen saa smaat begynder at faa Udtryk". I 1780'erne begyndte omlægningerne for alvor, støttet af udgivelsen af Hirschfelds Theorie der Gardenkunst – der blev "en Bibelbog for alle Dyrkere af den frie Havekunst" – med Dronninggaard 1781-86, Søndermarken 1785-88, fra 1790'erne Liselund og Marienborg på Møn og fra omkring 1794 Bülows Sanderumgaard ved Odense.
De store haveanlæg vandt af økonomiske grunde især indpas i slots- og herregårdshaver.
Senere i århundredet fik mindre haveanlæg en gardenesque, 'haveagtig', udformning. 
Rudolph Rothe (1802-77) udviklede i periodens slutning de såkaldte landskabsgartneriske principper som han havde studeret på sin udlandsrejse 1824-27.
Han fik 1845 til opgave at "forbedre og kultivere" fladehaven på Marienlyst Slot og omlagde den til et gardenesque anlæg: "... i en tidstypisk kombination af formaliserede og landskabelige anlægsprincipper".
I guldalderen herskede Adam Oehlenschläger, Johan Ludvig Heiberg og August Bournonville på Det Kongelige Teater. De prægede den ny nationalromantiske dramatik. I romantikken var fortiden og folkekulturen vigtige:
Oehlenschlägers nordiske tragedier og Heibergs nationale syngespil som Elverhøj prægede scenen. 
C. Hostrups sangspil Genboerne, 1844, viste på teatret et "kig ind ad egne vindever": Kobbersmedefamilien kom på besøg hos genboerne på Regensen og kunne kigge ind ad vinduerne hos sig selv overfor. Stykket viser tidens kendte forfattere som H.C. Andersen, Søren Kierkegaard og B.S. Ingemann på scenen sammen med den upålidelige løjtnant von Buddinge. Og kobbersmedesvendens mesterstykke med løvefødder og gesvejsning. De unge elskende får hinanden.
Balletmester Bournonvilles Et Folkesagn viste vejen tilbage i tiden. Musikken skrev C.E.F. Weyse, Kuhlau, Niels W. Gade og H.C. Lumbye. Gerne inspireret af tonen fra folkeviserne. H.C. Andersen lod sig også inspirere af folkeviserne. Blandt andet operaen Liden Kirsten med musik af J.P.E. Hartmann.
Johanne Luise Heiberg nåede i guldalderen at blive Danmarks mest kendte skuespillerinde. Danserinder fra balletten blev uvenner med Bournonville og gjorde karriere i udlandet.
Dansk musik fik først selvstændigt nationalt præg efter 1800. Nu virkede bestræbelserne på at dæmme op for den ensidige fremmede indflydelse ved skabelsen af et dansk syngespil, der var begyndt af nordmanden Niels Krog Bredal med Gram og Signe (1756) og Tronfølgen i Sidon (1771).
Musikken og det nationaleI forbindelse med Baggesen og Kunzens opera Holger Danske 1789 udspillede der sig den såkaldte Holgerfejde – som fik Kunzen til fortrække fra København efter råd fra Schulz, der også var tysk. Han vendte først tilbage som Schulz' afløser for Det Kongelige Kapel i 1795. Striden gjaldt Baggesens tekst, der blev beskyldt for at være for udansk. I 1776 kom indfødsretten, som fastslog at kongelige embeder i den danske stat var forbeholdt dem, der var født i kongens rige, "Landets børn", og dette blev i situationen benyttet mod Kunzen. Det skulle blive et kunstpolitisk program at "komponere nationalt": Omkring fyrre år senere, i 1846, kunne Ingemann skrive til Gade, der virkede i Leipzig hos Mendelssohn og Gewandhaus-orkestret: "... At De kommer tilbage og vier Deres Liv og Virksomhed til Oplivelsen af den fædrelandske Aand ...", og som en understregning af det nationale: "...Næsten alle vore Componister, selv de sidst bortgangne store, vare af fremmed Herkomst: ved Dem og Hartmann haaber jeg nu Kuhlau og Weyse skulle blive erstattede og af virkelig danske Tonekunstnere. ..."
En ganske urimelig kritik, da Weyse var dansk, født i Altona. Hans talrige vittige breve på dansk giver et dybdegående og morsomt indtryk af dansk guldalder, i kunst og hverdag. 
Klubkoncerter, klubviser, fælles- og menighedssangEn lang række klubber efter engelsk forbillede udviklede sig efter 1800 mere i retning af selskabelige foreninger. De mistede deres førende stilling på sangens område; men klubvisen holdt sig dog som levende sang langt ned i århundredet, idet den fik friske impulser fra forskelligt hold, det folkeliget-nationale foreningsliv, håndværkerstanden og studenterne. Studenterforeningen fik en visebog 1822 og 1839 dannedes Studenter-Sangforeningen. Klubperioden i slutningen af 1700-tallet havde bragt selskabssangen til fuld udfoldelse, hvad der også i høj grad kom til at præge guldalderens familiesammenkomster og andre private selskaber.Fællessangen ændrede karakter i begyndelsen af 1800-tallet fra de hidtidige klubviser til en fællessang, der blev mere nationalt orienteret; denne sammenkobling mellem fællessang og nationalisme skulle tage sin begyndelse med de krigssange, der opstod med Englandskrigene fra 1801; de blev blandt andet spredt til provinsen ved at skuespiller H.C. Knudsen, der fik tilnavnet "fædrelandets frivillige sanger", rejste rundt og foredrog dem."Den stive koral" i menighedssangen erstattedes med melodier, der var inspireret af Weyses romancer. Af koralbøger kan nævnes H.O.C. Zinck 1801; Weyse 1839, Berggreen 1853. (Det egentlige gennembrud for en ny retning bort fra både den stive koral og fra det romanceprægede kom imidlertid først med Laub ved århundredets slutning med hvad der er kaldt "kirkesangsreformen".)
En kongelig dansk syngeskole fra 1773 fortsatte under J.W.L. Zinck og italieneren Giuseppe Siboni, der var direktør for det første musikkonservatorium, som bestod 1827-41.
(Først i 1867 fulgte det nuværende Det Kongelige Danske Musikkonservatorium der begyndte sin virksomhed med Gade, Hartmann og Paulli som direktører.)
Dårlige tider, klubkoncerterne afslutning, vending i 1830'erneDe første årtier af 1800-tallet bød på svære tider: Englandskrigene, statsbankerot og tabet af Norge. Foreningskoncerterne døde ud mellem 1815 og 1830; til gengæld blomstrede enkeltvis arrangerede offentlige koncerter. Betydelige udenlandske solister kom til landet, og flere og flere koncerter foregik på Det Kongelige Teater.Det harmoniske Selskab overlevede akkurat 50-års-dagen i 1828. En koncertanmelder skildrer 1829 sin samtid som en periode, hvori der 
Tiderne bedrede sig, og i 1836 fik det københavnske borgerskab til musiknydelsen ud over Det Kongelige Teater tillige Musikforeningen, der i mange årtier frem spillede en central rolle i musiklivet med Gade og Hartmann som de ledende. Den stiftedes ganske vist med det særlige formål at udgive dansk musiklitteratur. Den ledende tanke blev hurtigt det almindelige formål at "udvikle Sansen for Musik" ved fx at fremføre prøver på hovedværker af fremragende komponister. Det moderne tog andre sig af. På det vokale område kom 1851 Rungs Cæciliaforeningen; i 1864 foreningen Euterpe og 1874 Koncertforeningen hvor man kunne opføre nyere kor- og orkesterværker. 
I 1806 havde É. du Puy succes med syngespillet Ungdom og Galskab, i 1809 kom et andet syngespil Sovedrikken af Weyse og Oehlenschläger. Du Puy sang Don Juan inden han blev udvist af Danmark.
Mellem 1809 og 1821 udkom nyindsamlede folkeviser. I 1814 kom Kuhlaus Røverborgen, og 1818 afløste Schall Kunzen som orkesterleder for kapellet.
1820 dannedes Studenterforeningen med mandskor, og 1822 uropførtes det første ærkeromantiske orkesterværk: ouverturen til Webers Jægerbruden. Kuhlau havde succes med Lulu i 1824 og 1828 med Elverhøi, "en Vaudeville i stor Stil". Af sange fra denne tid kan nævnes Der er et yndigt land 1823 og Den signede Dag 1826 af Weyse og Grundtvig. Endvidere er der en begyndende Palestrina- og Bach-renæssance.
Fra 1830'erne kan nævnes musikken til Guldhornene 1832 af Hartmann og Weyses Morgen- og Aftensange fra 1837/38. Bournonvilles ballet Sylfiden med musik af Løvenskjold blev første gang opført i København i 1836 og har siden holdt sig på Det kongelige Teaters repertoire. Studenter-Sangforeningen dannedes 1839/40 og højnede kvaliteten for mandskor. I 1830'erne udformede Berggreen et program for en national kunstmusik på grundlag af folkeviserne.
1840 vandt Gade Musikforeningens ouverturekonkurrence med Efterklange af Ossian. Hans Symfoni nr 1 blev uropført 1843 af Mendelssohn i Leipzig med Gewandhausorkester. Det gjorde Gade berømt. Først nu begyndte romantikkens musik og romancen at slå igennem; på salmesangens område var der opstået et behov for nye salmemelodier i Vartov-menigheden til Grundtvigs mange salmer med friere melodier. Fra 1843 spilledes Lumbyes musik høres i Tivoli, blandt andet Champagnegaloppen. 1846 kom Hartmanns opera Liden Kirsten.
Guldalderens litteratur er præget af den romantiske tanke. Heinrich Steffens spillede en stor rolle for denne tankes fremkomst i Danmark. Han holdt i 1802 den første forelæsning om sammenhængen mellem natur, historie og menneske og inspirerede en lang række digtere. Ifølge den romantiske tanke var verden dualistisk: bag den prosaiske sfære fandtes en højere, åndelig sfære, som lod sig ane gennem naturen, i historien og i religionen. Det var poesiens opgave at pege på denne højere verden. Blandt tilhørerne var den unge Adam Oehlenschläger. Forelæsningen blev startskuddet til en dansk romantisk digtning. Oehlenschlägers Digte 1803 (udgivet i slutningen af 1802) var først. 
Digtet Guldhornene og Schack von Staffeldts Digte fulgte tæt efter. Grundtvig og Ingemann var også præget af den romantiske tankegang. De beskæftigede sig med historien; Grundtvig med oversættelsen af Saxo og Ingemann med sine udbredte historiske romaner. 
Tanken om en sammenhæng mellem ånd og natur sås også i flere af H.C. Andersens eventyr. H.C. Ørsteds Aanden i Naturen kom 1850-51.
I Aladdin skildrer Oehlenschläger "Naturens muntre Søn", hvis geni spiller ham appelsinen i turbanen.
Nyeste Skilderie af Kjøbenhavn (1808-1832) udgivet og redigeret af Salomon Soldin, Berlingske Tidende og Adresseavisen var borgerskabets foretrukne aviser. Desuden var der bladet Dagen (1803-1843) som var en stærkt konservativ og regeringstro avis, der tog kampen op med tidens oppositionsaviser. Flere andre dukkede op især i 1830'erne: Politievennen, Den galende Hane, Sandhedsfaklen og Raketten. De fik kort levetid. De var "smudslitteratur" og "skandalepresse" og førte et sprog og indhold, som ofte bragte udgiverne for pressedomstolen.
Det mest folkelige og udbredte var Corsaren (1840-1855), udgivet af Meir Aron Goldschmidt. Det var egentligt et satirisk vittighedsblad, hvis yndlingsoffer blev Søren Kierkegaard, men det indeholdt desuden en skarp politisk og kritisk brod, som ofte gik ud over regeringen.
Fædrelandet (1840-1882) var de nationalliberales tidsskrift med medarbejdere som Ditlev Gothard Monrad, Carl Ploug og Orla Lehmann, der alle blev betydelige politikere efter indførelsen af Grundloven i 1849.
Kjøbenhavnsposten (1827-1859) var et radikalt demokratisk og kosmopolitisk blad med socialistiske tendenser udgivet af Andreas Peter Liunge og Ove Thomsen.Frederik 6.'s strenge censurlovgivning efter Trykkefrihedsforordningen af 1799 var i kraft. Så udgivere blev idømt bøder, og mange numre blev beslaglagt. Redaktøren for et andet og mindre oppositionsblad, Almuevennen, udregnede på et tidspunkt beløbene som de tre største oppositionsblade var blevet idømt i bøder under Christian 8., dvs. perioden 1839-1848. Fædrelandet var idømt bøder på 6.450 rigsdaler, Kjøbenhavnsposten på 5.100 rigsdaler og Corsaren 4.830 rigsdaler. Alle artikler skulle godkendes af en politiassessor, inden de måtte trykkes. Kjøbenhavnspostens redaktører begyndte at udgive bladet med tomme spalter, hvor de censurerede artikler skulle have stået. Protesten bredte sig til de andre oppositionsblade, men den blev hurtigt forbudt.
En lang række andre tidsskrifter koncentrerede sig om forskellige emner: Figaro udgivet fra 1839 af Tivolis grundlægger Georg Carstensen havde undertitlen Journal for Literatur, Kunst og Musik. Danne-Virke (1816-1819) var Grundtvigs blad, som agiterede for hans tanker om hedenold, religion og almueliv.
Romantikken lagde mere vægt på følelsen end på fornuften. (I oplysningstiden var det modsat). 
I Tyskland havde Schleiermacher romantisk indflydelse på kristendommen, men fik ikke den store indflydelse i Danmark "... og den eneste, der syntes forudbestemt til at modtage netop fra den schleiermacherske åndsform, J.P. Mynster, var i grunden færdig i sin udvikling, før han mødte Schleiermacher. ..." (jf. "omvendelsen" i Spjellerup 1802).   H.N. Clausen havde dog været i Berlin og taget indtryk af den nye strømningHans svigersøn J.P. Mynster var kirkens førstemand fra 1834 til 1854. Han var biskop over Sjælland; hans visitatsoptegnelser fra 1830'erne og 40'erne beretter, at der stadig sad mange rationalistiske præster rundt om i præstegårdene. De havde modtaget deres undervisning på universitetet af folk som Münter, P.E. Müller og Jens Møller i begyndelsen af århundredet, da disse endnu var mest præget af rationalismen inden for teologien.
Hyrdebrevet af 1817, der var forfattet af biskop Münter, kunne stadig tildele fornuften en rolle: "... fornuftens rette brug og Den hellige Skrifts rette udtydning", altså en overensstemmelse mellem fornuft og åbenbaring. Hal Koch mener dog, at hyrdebrevet viste, at den teologiske rationalisme fra 1700-tallets oplysning ikke længere stod så stærkt. Ved at anerkende eller betone at der i Skriften foreligger en guddommelig åbenbaring knyttet til Jesu person og udtrykt i hans lære, mener Koch, at "... det derfor måske ville være mere korrekt at betegne dette som supranaturalisme".
KirkenPerioden falder sammen med enevældens sidste årtier: den øverste magt i kirken tilhørte kongen, og det egentlige kirkestyre udøvedes gennem kancelliet og dets embedsmænd. Sammenfattende siger Koch om dette kirkestyre, at det ikke var sin opgave voksen. Inden for kirken som på alle andre områder "var samfundet i støbeskeen". Enevældens og embedsstyrets dage var talte. Det, der groede frem, kom nedefra, fra folket, og for kirkens vedkommende krystalliserede det sig ud i vækkelserne, der fortsattes i de kirkelige partidannelser. Det, der var på dagsordenen, var et nyt kirkeforfatningsgrundlag, så der blev religionsfrihed, og så kirken ikke længere blot var en ren statsfunktion.
Mynster var ikke højt værdsat af tiden lige efter guldalderen. Både på grund af "Kirkestormen" og Grundtvig og hans bevægelse; på afstand er hans indsats mere værdsat, og den kom til at kendetegne den folkekirke, der ved demokratiets indførelse 1849 afløste enevældens statskirke. Han afviste nemlig både det "grundtvigske partis" "fri Stats-Kirke" og H.N. Clausens ideer om en synodal ordning. 
Det endte med en løfteparagraf: "Folkekirkens Forfatning ordnes ved Lov". Løftet er aldrig indfriet på anden måde, end at disse forhold ordnes ved "love", altså enkelte love vedtaget i Folketinget som alle andre love efter behov.
H.C. Ørsted var i 1801 på dannelsesrejse til Tyskland og mødte helhedsfilosofien, romantikken. I mellemtiden var den geologisk interesserede filosof Henrik Steffens kommet til København fra sin dannelsesrejse til Tyskland. Steffens foredrag i 1802 på Elers' Kollegium om natur, kunst, historie, filosofi og religion var romantikkens introduktion i Danmark, og det blev indledningen på den danske guldalder. Oehlenschläger digtede Guldhornene inspireret af Steffens foredrag. 
Guldalderens kunstnere kvalificerede sig ofte til en dannelsesrejse sydpå ved at vinde en konkurrence ved Akademiet eller ved at få et et rejsestipendium fra Fonden ad usus publicos med Jonas Collin som sekretær fra 1803 til 1832. 
Rasmus Rask rejste til Island i 1813-1815. Fra 1816 drog han fra Sverige, Finland, Rusland tværs gennem Persien til Indien og Ceylon. Han var væk i mere end seks år.
Billedhuggeren Bertel Thorvaldsen var en af dem, der rejste til Italien; han blev i Rom i 40 år. Han var en magnet for mange andre kunstnere; medens han var i Rom lavede han adskillige skulpturer. Disse blev ved Hermann Ernst Freunds og Ludvig Bødtchers mellemkomst transporteret i skib til København, hvor en offentlig indsamling i 1837 betalte et museum til skulpturerne og Thorvaldsens grav. Alt tegnet af arkitekten Michael Gottlieb Bindesbøll.
Alle guldalderens personligheder kendte hinanden i det lille København, og de havde et netværk med synergieffekt.
Den danske guldalders personligheder mødte hinanden fx i Bakkehuset og Søkvæsthusets saloner, på Universitetet, Studenterforeningen, teatrene og i diskussionsklubber; og til private middagsselskaber.
Embedsborgerstanden i guldalderen har været betegnet som den harmoniske embedsborgerstand, hvor man med harmonisk har villet understrege, at det ikke blot var geniet – som i den radikalere form for dualisme hos Steffens – der kunne overskride dualismen og få indblik i den åndelige verden. I den danske omplantning blev historikeren bevidst om historien og sin egen rolle i den ved dannelse, som kunne være åben for alle, og som samfundet kunne skabe rammerne for, selv om dannelsesprocessen ansås for knyttet til det enkelte individ og derfor principielt var den enkeltes ansvar. Opdragelse blev forstået som op-dragelse til en højere, åndelig sfære. 
Dette beskrives som grundtanken i det uddannelsessystem, som blev bygget op i det 19. århundrede, og det er med basis i dette idékompleks, at de harmoniske embedsborgere etablerer sig på de ledende poster i samfundet, således at ideologi og administration kommer til at virke sammen på en så overbevisende måde, at der kan tales om et hegemoni, der frem til slutningen af 1830'erne stort set ikke bliver modsagt. De harmoniske embedsborgere karakteriseres som den beåndede stand, der hjælper folket til at blive dannede borgere. 
Da disse embedsborgere ikke var isolerede fra det øvrige åndsliv, men omgikkes og delte opfattelse med ledende folk inden for det skabende kulturliv som for eksempel Oehlenschläger, Thorvaldsen og Eckersberg, dannede de en bro mellem kultur og aktiv politik, der var så stærk, at de dominerede åndslivet. 
Der nævnes en vigtig forskel mellem Danmark og Tyskland, hvor grundtankerne jo var kommet fra omkring århundredeskiftet med Steffens, nemlig at teorierne i Danmark udvikledes gennem en udadvendt praksis inden for statsadministration, videnskab og kunst i modsætning til i Tyskland, hvor universiteterne var centrum og udgangspunkt for diskussionerne; men i København spillede universitetet ikke samme rolle som normgivende for den kulturelle og åndelige udvikling, og dette ses som en grund til, at den danske aflægger af den tyske dualisme kunne forblive så uimodsagt.
Flere kvinder drev saloner i København først i 1800-tallet, nemlig Kamma Rahbek, Frederikke Brun, Charlotte Schimmelmann og Louise Hegermann-Lindencrone. De havde alle stor betydning for Guldalderens kunstnere og videnskabsfolk. I disse saloner kunne de få råd og vejledning og møde andre kunstnere og videnskabsmænd.Blandt gæsterne i Kamma Rahbeks salon i Bakkehuset var Adam Oehlenschläger, der var gift med Kammas søster Christiane, A.S. Ørsted, som var gift med Oehlenschlägers søster Sophie, H.C. Andersen, Jens Baggesen, Jonas Collin, Frederikke Brun, N.F.S. Grundtvig, J. L. Heiberg, Poul Martin Møller, biskop Mynster, Henrich Steffens, B.S. Ingemann og Christian Winther.Frederikke Brun havde salon i Sophienholm ved Bagsværd Sø, hvortil hun inviterede Baggesen og hans kone Sophie samt komponisten C.E.F. Weyse til at bo. Desuden kom Mynster, Oehlenschläger, Heiberg, Rist og flere der.Charlotte Schimmelmann holdt salon i palæet i Bredgade om vinteren og om sommeren på landstedet Sølyst nord for København. Her var også europæiske kulturpersonligheder som den tyske filosof J.G. Fichte, den schweiziske teolog Johann Kaspar Lavater og den franske forfatter Charles Vanderbourg. Schimmelmann var mæcen for danske digtere som Henrich Steffens, Schack von Staffeldt, Jens Baggesen, Adam Oehlenschläger og B.S. Ingemann. Men også komponisten J.A.P. Schulz, fysikeren H.C. Ørsted, naturforskeren Joachim Frederik Schouw og arkæologen P.O. Brøndsted fik støtte hos mæcenægteparret, og biskop J.P. Mynster og billedhuggeren Bertel Thorvaldsen indgik også i deres kreds.Om sommeren holdt Louise Hegermann-Lindencrone selskab i ejendommen Rolighed ved Københavns Kalkbrænderi, og om vinteren i kommandantboligen i citadellet, blandt gæsterne var Adam Oehlenschläger, J.P. Mynster, Heinrich Steffens, F.C. Sibbern, B.S. Ingemann, M.F. Liebenberg, Andreas Saint-Aubain, Peder Hjort, Rudolph Bay, Abrahams og A.S. Ørsted.
Jonas Collin, Anders Sandøe Ørsted, N.F.S Grundtvig, Johan Ludvig Heiberg, Johan Buntzen, faren til Thomasine Gyllembourg, Hans Heger, faren til Christiane Oehlenschläger og Kamma Rahbek, holdt alle selskaber med oplæsning og diskussion. Et andet selskabeligt samlingspunkt for guldalderens kunstnere var hjemmet hos vinhandler og mæcen Christian Waagepetersen.
På Kunstakademiet blev mange af kunstnerne uddannet under Eckersberg, blandt andet Wilhelm Bendz, Constantin Hansen, Wilhelm Marstrand, Ernst Meyer, Fritz Petzholdt, Jørgen Roed og Martinus Rørbye. Derudover arrangerede de studerende private selskaber "tobaksselskaber" eller diskussionsklubber. Bendz har brugt et "tobaksselskab" som motiv.
C.A. Reitzels Boghandel og Forlag var samlingssted for byens skrivende ånder. C.A. Reitzel udgav en stor del af deres værker. Her kom H.C. Andersen, J.L. Heiberg, Christian Winther, Søren Kierkegaard og mange andre.   Guldalderens kommunikationscenter lå omkring Købmagergade, hvor C.A. Reitzels Boghandel lå.
I området mellem Rundetårn og Højbro Plads og tilhørende sidegader begyndte Studenterforeningen og Gyldendals forlag. Det lå tæt på aviser som Fædrelandet, Berlingske Tidende og Corsaren.
1790'erne: Trykkefrihedsforordningen af 1799 som reelt genindførte censuren i Danmark, og som var gældende indtil Enevældens ophør i 1848.
1800 P.A. Heiberg forvises efter dom for majestætsfornærmelse – Malthe Conrad Bruun får også en dom: "Forvisning fra Kongens Riger og Lande".
1802 Henrik Steffens begynder sine forelæsninger på Elers' Kollegium – Guldsmed Niels Heidenreich stjæler Guldhornene fra Kunstkammeret i København og smelter dem om. Dette inspirerer Adam Oehlenschläger til digtet Guldhornene
1808 Danmarks formodentlig første juletræ på Holsteinborg Gods ved Skælskør i juletiden med tændte lys på et grantræ. I København blev det første træ tændt i 1811, hos Frederikke Louise og Martin Lehman i Ny Kongensgade.
1809 C.E.F. Weyse debuterer på Det Kongelige Teater med syngespillet Sovedrikken
1813 Statsbankerotten 1813 – Pennefejden mellem Oehlenschläger og Jens Baggesen 1813-19
1814 Danmark afstår Norge til Sverige – Frederik 6. til Wienerkongressen – Lov af 1814 gav jøderne næsten fuld ligestilling i Danmark – Undervisningspligt for alle børn fra det 7. år til konfirmationen. Landet inddeles i skoledistrikter.
1819 H.C. Andersen kommer til København – Jødefejden 4. september og frem til januar 1820 i København
1824 B.S. Ingemanns første historiske roman Valdemar den Store og hans Mænd – N.F.S. Grundtvigs digt Nyaars-Morgen – I København åbner Den Kgl. Malerisamling for offentligheden.
1826 Johanne Luise Heiberg optræder for første gang på Hofteatret – Christiansborg Slotskirke indvies – N.L. Høyen begynder sine forelæsninger ved Kunstakademiet
1828 Elverhøj af Johan Ludvig Heiberg der som påskønnelse af dette arbejde blev udnævntes til teaterdigter og fast oversætter – Præsternes pligt til at katekisere, at overhøre menigheden bliver indskærpet.
1829 Den Polytekniske Læreanstalt oprettes med Ørsted som direktør til 1851 – Adam Oehlenschläger bliver i Lund Domkirke laurbærkranset af den svenske digter Esaias Tegnér.
1830 August Bournonville bliver solodanser ved Det Kongelige Teater – Julirevolutionen i Paris
1831 Rådgivende provinsialstænderforsamlinger med den endelige anordning 15. maj 1834
1835 De første af H.C. Andersens eventyr udkommer, blandt andet Fyrtøjet, Lille Claus og store Claus, Prindsessen paa Ærten
1836 "Skarp eksamination" – dvs forhør under tortur – forbydes ved lov i Danmark.
1839 Frederik VI dør og efterfølges på tronen af Christian VIII – Franskmanden Jacques Daguerre (daguerreotypi) og englænderen William Fox Talbot lancerer hver deres fotografiske teknik: de sølvbaserede, fotografiske processer. – Det national-liberale blad "Fædrelandet" begynder at udkomme som dagblad. – D.G. Monrad udgiver første nummer af "Flyvende politiske blade".
1840 – Corsaren, Danmarks første folkeligt udbredte satiriske vitighedsblad, udkommer første gang.
1841 Der oprettes sogneforstanderskaber til ledelsen af sognekommuner. 1867 blev disse afløst af sogneråd.
1842 Peter Hiort Lorenzen : "Han vedblev at tale dansk" i Stænderforsamlingen i Slesvig.
1843 15. august åbnede Kjøbenhavns Tivoli og Vauxhall, grundlægger er Georg Carstensen – Søren Kierkegaards Enten - Eller udkommer
1846 Bondevennernes Selskab dannes og skulle "virke for Bondestandens Emancipation og ligeborgerlige Ret med de andre Samfundsklasser". Danmarks første krigsminister oberst A.F. Tscherning blev formand.
1848 Treårskrigen 1848-50 – J.C. Jacobsen flytter sit bryggeri uden for voldene til Valby
1850'erne 1800 tønder land uden for Københavns volde gives fri til bebyggelsesformål, og her opføres brokvartererne. – I 1859 udgiver Charles Darwin sit hovedværk "On the Origin of Species by Means of Natural Selection" (Arternes oprindelse).
Guldalder (film) -  film instrueret af Tom Elling efter manuskript af Peter Laugesen
Jensen, Lisbeth Ahlgren: Musiklivet i Charlotte Schimmelmanns og Friederike Bruns saloner, i: Sørensen, Anne Scott (red.): Nordisk salonkultur – Et studie i nordiske skønånder og salonmiljøer 1780-1850, p. 231 – 250, Odense Universitetsforlag, Odense 1998
Guldalderhistorier : 20 nærbilleder af perioden 1800-1850, redaktion Bente Scavenius, ISBN 87-00-19052-7
Guldalderens verden : 20 historier fra nær og fjern, redigeret af Bente Scavenius, ISBN 87-00-25274-3
Krydsfelt : ånd og natur i guldalderen, redaktion: Mogens Bencard, ISBN 87-00-46638-7
Hen over torv og gade : mennesker og huse i Guldalderens København, Claus M. Smidt og Mette Winge, ISBN 87-00-25216-6
Bergit Bertung, Gyldne Lænker – kvindernes guldalder : om forholdet mellem mand og kvinde hos 10 guldalderpersonligheder, ISBN 87-7876-482-3
Maria Helleberg, vilde KVINDER, milde KVINDER : 12 kvindeliv fra guldalderen, ISBN 87-638-0344-5
Mordhorst, Mads og Jes Fabricius Møller (2005) Historikeren Caspar Paludan-Müller. ISBN 87-7289-738-4. DK5=99.4 Paludan-Müller, Caspar. – Blandt andet om historismens udvikling og indflydelse i Danmark. Paludan-Müller (1805-82) fik sit grundsyn lagt i perioden, og det beskrives hvordan dette kommer i vanskeligheder som århundredet skrider frem.
Lausten, Martin Schwarz (2004, 1987). Danmarks kirkehistorie 3. udgave. Forlag: Gyldendal. DK5=27.6. ISBN 87-02-02701-1
Rasmussen, Jens (2002). En brydningstid – Kirkelige holdninger i guldalderperioden 1800-1850, Odense. ISBN 87-7838-667-5 – Med yderligere litteratur.
V.C. Ravn: "Koncerter og musikalske Selskaber i ældre Tid." i V.C. Ravn og Angul Hammerich: Festskrift i Anledning af Musikforeningens Halvhundredaarsdag. Udgivet af Musikforeningen 1886 – "Tilbageblik" på koncertvæsenets tilstand omkring året 1830 af V.C. Ravn på Wikisource
"Fællessang og danskhed" af Kirsten Sass Bak i Musik og danskhed redigeret af Jens Henrik Kuodal, 2005, ISBN 87-7876-399-1
Heinrich W. Schwab: "Guldalderens musik og dankhed" i Musik og danskhed, red. Jens Henrik Koudal, 2005, side 59-72
Niels Martin Jensen Den danske Romance 1800-1850 og dens musikalske forudsætninger. Kbh.1964.
Niels Martin Jensen: "Niels W. Gade og den nationale tone" i Dansk identitetshistorie bd. 3, 1992
Gamle Selskabssange og Klubviser, Kjøbenhavn 1951. Introduktion ved Jens Sølvsten. "En Nytaarspublikation"
Gertrud Oelsner (red.), Udsigt til Guldalderen, Storstrøms Kunstmuseum og Skovgaard Museet 2006. ISBN 87-89118-28-6
Om den dansk-tyske modsætning: Ole Feldbæk og Vibeke Winge: "Tyskerfejden 1789-1790. Den første nationale konfrontation", Dansk Identitetshistorie, bd. 2 "Et yndigt land" 1789-1848, red. af Ole Feldbæk. København 1991, s. 9-109
Christian Elling: Den romantiske Have, danske Studier, 1979, ISBN 87-01-93611-5 (1. udgave 1942)

"Den danske sang er en ung, blond pige" (eller blot "Den danske sang") er en sang, oprindelig skrevet som lejlighedsdigt, med tekst af Kai Hoffmann i 1924 og melodi af Carl Nielsen i 1926. 
Den er en af de populæreste danske sange.Linjen "Så syng da Danmark lad hjertet tale" har været vignet på Højskolesangbogen siden dennes 18. udgave.
Sangens tekst er skrevet med henblik på at inddrage såvel naturen som historien, ligesom land og by nævnes side om side som et fællesskab.
Sangen har dog også tidvis været til debat som følge af nogle af de stereotyper, som sangen også indeholder.
Sangen var ofte på programmet ved alsangsstævnerne under besættelsen og er generelt hyppigt benyttet som fællessang.
Teksten var oprindelig på fem strofer skrevet som et lejlighedsdigt til et nationalt korstævne i 1924.
Der er også ofte bogstavrim: bøge-bølgers-brus, klang-klokke, sværd-skjold, bruser-brede, kunst-kamp, da-Danmark, vilde-vise.
Det nationalt betonede digt beskriver den danske sang "i et pompøst billedsprog" og inddrager naturen og historien. 
Det historiske ses med verselinjerne "en sagatone fra hedenold" og "det flammer hedest i Bjarkemål".
For naturen er nævnt bøge, bølgers brus, blæst, stranden, hedens lyng, nattergale og "lærken over den grønne vang".
Udtrykket "en ung, blond Pige" havde Hoffmann benyttet tidligere i en beskrivelse af en cykeltur han foretog i sommeren 1918 rundt på Sjælland. I denne tidligere tekst associerer han pigen med Rasmus Bergs forlovede "Lisbed" fra Holbergs komedie Erasmus Montanus. I sommerbeskrivelsen fra 1918 skriver Hoffman bl.a.: "...og i timevis næsten ikke møde et Menneske. I en lille By ved en lille Aa kommer en ung, blond Pige imod mig, det er Holbergs "Lisbed", hun er i hvid Kjole med blaa Sløjfe. Hun var det eneste Levende i Mils Omkreds".Personificeringen af den danske sang som en ung nynnende blond pige har skabt ståhej.
Højskolernes materiale nævner at "I 70-erne og 80-erne kunne digtets indledende lidt sødladne beskrivelse af den unge blonde pige stå i vejen for sangens udbredelse i en del kønsbevidste kredse".
At pigen er blond har ifølge Helle Hinge "fået flere danske brunetter til at trække på skuldrene af denne etniske konstruktion".
Sangen var også nævnt i en undersøgelse af adopterede asiat-udseende der opfattede sig selv som hvide etniske skandinaver.Den 12. december 2018 udgav Kristeligt Dagblad et interview med Tara Skadegaard Thorsen, medstifter af gruppen Front der søger at skabe miljøer på højere læreansalter uden diskrimination. 
I interviewet blev en passant nævnt en sag hvor en "brun" ansat (adopteret og opvokset i Danmark) havde gjort indsigelse imod  at Den danske sang er en ung blond pige blev sunget.
Kristeligt Dagblad fulgte emnet op den 18. december 2018 i et interview med Mads Mordhorst, viceinstitutleder på CBS' Department of Management, Politics and Philosophy.
Her kom det frem at "en kvindelig, brun forsker [havde følt] sig krænket og ikke-inkluderet" da sangen var blevet sunget ved morgensang.
Kristeligt Dagblads artikel medførte en kort intens polemik i midten af december. Andre har dog i anledningen af denne debat påpeget, at sangen netop er skrevet med henblik på at være inkluderende og på ingen måde har til hensigt at være ekskluderende.Nominalledet "En ung blond Pige" findes forøvrigt i Amalie Skrams debutroman Constance Ring fra 1885. Udtrykket "en ung, blond pige" ses i øvrigt anvendt over 200 gange i danske aviser inden Hoffmann i 1924 skrev sit lejlighedsdigt.
Linjerne "fra Hedens Lyng som fra Stadens Flise / skal Sangen løfte sig ung og glad", hvor land og by nævnes sammen, er set i sammenhæng med "en grundtvigiansk og socialdemokratisk kulturnational fællestradition".
Her kunne fællessangen skabe fælles klangbund for "de grundtvigianske folkehøjskoler og de senere arbejderhøjskoler, hvor forskellige de end måtte være". Et element som Hartvig Frisch i 1949 i et tilbageblik havde fremdraget.Melodi kom i stand efter at Hoffmann i december 1925 havde sendt den redigerede version til Carl Nielsen. Hoffmann skrev:
Udover fjernelsen af de to sidste strofer ændrede Hoffmann frasen "en stolt, stærk Tone" til "en Sagatone".Da Hoffman døde i 1949, er teksten ophavsretsbeskyttet indtil 2020.
Her ses den i G-dur i et klaverarrangement.Den spænder fra et cis til et e med et toneomfang på en lille decim.
I det oprindelig manuskript er der ingen tempo- eller styrkebetegnelse, mens udgivelsen angiver "Bredt og mildt".Melodien er karakteriseret ved frasebegyndelser med en ottendelstones optakt, en opadgående stor sekst til tre på hinanden følgende toner med samme højde og længde ved "Den danske sang" , "hun er et barn" og "I mod os bru(-ser)".
Dette mønster findes også med et mindre spring, den opadgående lille terts ved "hun går og nyn(-ner)" og "det havblå ri(-ge)". Der udover findes der to oktavspring.
Overordnet er melodien karakteriseret som kraftfuld med et "let insisterende tonefald".I den oprindelige G-dur når sangen op på et e, som kan være svært for den utrænede stemme at synge, og nyere sangbøger transponerer sangen to halvtoner ned til F-dur.
Digtet blev første gang hørt offentligt ved det fjerde nationale landsstævne for danske kor i juni 1924 i København.
Dansk Korforening stod for stævnet og omkring 25 kor fra hele landet deltog, heriblandt så forskellige som Det Kongelige Operakor og sangforeningen "Bamsen" fra Frederikshavn.
Stævnet bestod af to fælleskoncerter: et i Det Kongelige Teater den 1. juni og et i Tivoli dagen efter.
Digtet blev fremsagt som prolog af Johannes Nielsen, den tidligere direktør for Det Kongelige Teater.
Johannes Nielsen fremførsel af digtet skulle i følge Berlingske Tidende have været "malmfuldt og med naturlig, mandig Følelse".
Hoffmann lod det først selv trykke i digtsamlingen Danmarks Rige udgivet i 1941.Sangen blev udgivet i Carl Nielsen-sangbogen Ti danske Smaasange fra 1926.
Denne bog opsamlede Carl Nielsen sange komponeret i årene 1923 til 1926, og indeholdt blandt andre også Jeg ved en Lærkerede og Solen er saa rød, Mor.
Linjen "Så syng da Danmark lad hjertet tale" har været sangbogens vignet siden 18. udgave.
I 15. udgave var den nummer 330, mens i 16. findes den som nummer 153 under afsnittet Modermålet.
Her er melodien også angivet.I Catalogue of Carl Nielsen’s Works (CNW) har sangen nummer 271.
I Carl Nielsen-udgaven findes klaverarrangementet i serie III bind 5 på siderne 191-192.
Nielsens oprindelige manuskript med klaverarrangementet findes i Carl Nielsen Samling på Det Kongelige Bibliotek, er indskannet digitalt og gjort tilgængelig på Internettet.
Aksel Schiøtz' version blev indspillet i den 8. juni 1940 og havde klaverledsagelse af Herman D. Koppel.
I en artikel om Schiøtz' syngemåde argumenterer Ansa Lønstrup for at der er "en konstant betoning af vokalerne" særligt udtalt i sange som "Den danske sang" og videre:
Pia Raugs og Steve Dobrogosz' version findes på deres album Hjertesproget fra 1993.Anne Dorte Michelsen indspillede sangen til sit album Fred hviler over land og by udgivet i 2001.
Her var hun akkompagneret af strygeorkestret Trondheim Solisterne og Helge Lilletvedt og Anne Dueholm på henholdsvis klaver og sopransaxofon.Poul Halberg står for en version udgivet i 2003 på album Danmark nu blunder den lyse nat.Sopranen Signe Sneh Schreiber har indsunget sangen sammen med Den Kongelige Livgardes Messingensemble.
Sangen er udgivet i 2013 på Den Kongelige Livgardes Messingensembles album Nordisk Musik. 
Sneh Schreiber fremførte den også til Dronning Margrethe II's 40-års regentsjubilæum i 2012.For DR PigeKoret, findes sangen indspillet i 2005 med Michael Bojesen som dirigent udgivet på Sony BMG.En jazz-udgave findes på Martin Schacks album Jazz på dansk fra 2011.
"Den danske sang" er af flere kaldt en klassiker.Søren Kassebeer mener at dens status "nok ikke mindst skyldes Carl Nielsens utroligt smukke melodi".
I sin anmeldelse af Anne Dorte Michelsens album mente Berlingskes anmelder at "det netop er sange som f.eks. »Den Danske Sang«, »Danmark, nu blunder den lyse nat« og »Der Er Noget I Luften«, der gør os danske. I dem ligger den kulturelle arvemasse, der er afsættet for vores selvforståelse".
"Den danske sang" var blandt sangene der blev sunget ved alsangsstævnerne under Besættelsen.Ved Berlingske Tidendes avisafstemning i 1999 om århundredets danske sang var "Den danske sang" ikke blandt de 25 nominerede, men, i lighed med To lys på et bord, nævnt som savnet af flere læsere der deltog i afstemningen.
I 2005 kom "Den danske sang" i Modersmål-Selskabets sang- og salmekanon som en ud af 25 sange.
Den var også i top 50 i ved DR P2's lytter-afstemning over de mest populære sange.Den danske sang er refereret i Klaus Rifbjergs roman Den kroniske uskyld. 
Det er i en scene med de tre centrale personer, Tore, Helle og Janus, hvor Tore spontant begynder at synge sange "så det rungede mellem husmurene" og hvor han slår over i valsetakt dansende med Helle.
Thorkild Hansen fremdrog netop denne scene i sin analyse Den kronisk Rifbjerg hvor det hedder "Man læser fuldstændigt overvældet, ... For første gang i lange tider kommer der her en dansk forfatter, der kan skildre et pigebarn, så ikke alene bogens personer, men også læseren, bliver skudt i hende."
Sangen nævnes også i Robert Zola Christensens roman Aldrig så jeg så dejligt et bjerg, Ester Bocks Grønne grænser, Bente Clods I vilden sky, Pia Juuls Den uudholdelige danske sang fra Mit forfærdelige ansigt og Niels Anesens Altid ungdommen.
"Ung blond pige" er benyttet af den danske dramatiker Line Mørkeby til titlen på en musical.
Teatret st.tv. opførte den i 2013 som en politisk ungdomsforestilling hvor der blev hentydet til "tidens dragning mod nynazismen".
For eksempel lød en overskrift i Kristeligt Dagblad "Den danske sang er også en ung sorthåret pige med tørklæde"
mens et debatmøde om Højskolesangbogens 18. udgave bar den spørgende titel 'Er den danske sang “en ung blond pige” eller en “gammel gråhåret kælling”?'
og en artikel fra Anne Sophia Hermansens hånd hed "Engang var den danske sang en ung blond pige, der gik og nynnede i Danmarks hus – nu er den en klagesang fra middelmådige jammerkommoder".
En noget større forvrængning af digtet var Informations artikeltitel "Håbets sang er en kommuneblond svensker" fra december 2018.I 2016 blev melodien og til en vis grad teksten til "Den danske sang" lagt til grund for en hyldestsang til den danske fællessang i anledningen af 90-året for fællessangens indførelse i den danske folkeskole.

Den Europæiske Union (EU) er en økonomisk og politisk union mellem 28 europæiske stater med mere end 510 millioner indbyggere, i 2010 genererede EU, hvad der anslås at være 26% (USD 16.282 milliarder) af den globale økonomi, eller 20% (USD 15.170 milliarder) når man justerer for købekraftsparitet.Som følge af den europæiske integrationsproces har unionens politiske system udviklet sig med tiden. Det er baseret på to grundlæggende traktater, Traktaten om Den Europæiske Union (EU-traktaten) og Traktaten om Den Europæiske Unions Funktionsmåde (EUF-traktaten), der indeholder både overstatslige og mellemstatslige elementer. Mens medlemsstaternes regeringer er repræsenteret i Det Europæiske Råd og Rådet for Den Europæiske Union (Rådet), vælger medlemsstaternes borgere direkte sine repræsentanter til Europa-Parlamentet. Medlemmerne af Europa-Kommissionen og dommerne i Den Europæiske Unions Domstol repræsenterer unionens interesser.
Den Europæiske Union kan spores tilbage til 1950'erne, da seks stater oprettede tre europæiske fællesskaber for at samordne en række økonomiske formål, så fremtidige militære konflikter kunne undgås. I 1958 skabte de seks stater således Det Europæiske Kul- og Stålfællesskab, Det Europæiske Økonomiske Fællesskab og Det Europæiske Atomenergifællesskab; og det traktatmæssige grundlag er siden blevet ændret adskillige gange i takt med, at flere stater er indtrådt i unionen. I 1993 oprettede medlemsstaterne med indgåelsen af Maastrichttraktaten Den Europæiske Union og samlede de tre ovenfornævnte fællesskaber i ét nyt fællesskab kaldet Det Europæiske Fællesskab (EF). Ændringerne i samarbejdet førte til, at man fra dette tidspunkt sagde, at unionen havde en tre-søjlet struktur. Med den seneste ændring af traktatgrundlaget blev samarbejdet grundlæggende reformeret: EF blev nedlagt og aktiviteterne overført til EU, der blev indført en mere skarp sondring imellem unionens og medlemsstaternes kompetencer, unionens overnationale beføjelser blev styrket, og unionen fik personstatus.
Et af kerneelementerne i EU-samarbejdet er et indre marked, der med en fælles handels-, landbrugs-, fiskeri- og regionspolitik har til formål at sikre De Fire friheder. Medlemsstaternes borgere har ret til at bosætte sig, arbejde, rejse og investere i de øvrige medlemsstater, ligesom paskontrollen og toldchecks ved de fleste interne grænser blev afskaffet med Schengen-aftalen. På det monetære område har en række stater indført en fælles møntenhed, ligesom unionen varetager den fælles udenrigs- og sikkerhedspolitik et samarbejde om bekæmpelse af grænseoverskridende kriminalitet.
Efter Anden Verdenskrig var der politisk interesse for et øget samarbejde mellem de vesteuropæiske stater for at genopbygge Europa og forebygge ny krig mellem Frankrig og Vesttyskland. Central- og Østeuropa var på det tidspunkt hovedsageligt under sovjetisk kontrol og dermed udelukket fra et sådant samarbejde.
I 1946 talte Winston Churchill for at oprette et "Europas Forenede Stater"; dog uden britisk deltagelse. Den 9. maj 1950 præsenterede Frankrigs udenrigsminister Robert Schuman et forslag udarbejdet af Jean Monnet til en fælles styring af Frankrig og Vesttysklands kul- og stålindustri. I forslaget var det bemærket, at aftalen blev set som et første skridt i retning mod en europæisk føderation. Fællesskabets grundlæggende medlemmer Belgien, Frankrig, Italien, Luxembourg, Nederlandene og Vesttyskland, der underskrev Paristraktaten i 1951. I 1957 underskrev repræsentanter fra de seks stater Romtraktaten, der udvidede det eksisterende samarbejde indenfor Det Europæiske Kul- og Stålfællesskab (EKSF) og oprettede Det Europæiske Økonomiske Fællesskab (EØF), hvorved der skabtes en toldunion, og Det Europæiske Atomenergifællesskab (EURATOM) for at samarbejde om udviklingen af atomenergi. Traktaten trådte i kraft i 1958.
De to nye fællesskaber blev skabt separat fra EKSF til trods for, at alle tre fællesskaber delte domstol og parlamentarisk forsamling. De udøvende myndigheder i de nye fællesskaber blev døbt Kommissionen: EØF blev ledet af Walter Hallstein (Hallstein-kommissionen), mens EURATOM blev ledet af Louis Armand (Armand-kommissionen) og derefter Etienne Hirsch. Det var målet, at EURATOM skulle integrere atomenergisektorerne, mens EØF skulle udvikle en toldunion mellem medlemsstaterne.
I 1960'erne opstod der spændinger i samarbejdet, og Frankrig forsøgte at begrænse de overnationale elementer af samarbejdet. I 1965 nåede medlemsstaterne til enighed om at ændre Bruxellestraktaten, og i 1967 kunne Fusionstraktaten underskrives i Bruxelles. Traktaten trådte i kraft 1. juli 1967 og ændrede den institutionelle ramme i samarbejdet og samlede de forskellig kommissioner i én. Formelt var der stadig tale om tre sideordnede fællesskaber, men normalt omtalte man blot det udvidede samarbejde som Det Europæiske Fællesskab (EF). Jean Rey var formand for den første fusionerede kommission.
I 1973 blev fællesskabet udvidet, da staterne Danmark (Grønland forlod samarbejdet i 1985), Irland og Det Forenede Kongerige. Norge havde også forhandlet med fællesskabet om at indtræde i det, men de norske vælgere afslog ved en folkeafstemning et medlemskab, og Norge står fortsat uden for. I 1979 blev det første direkte valg til Europa-Parlamentet afholdt.
Grækenland indtrådte i fællesskabet i 1981 og Spanien og Portugal fulgte i 1986. I 1985 blev Schengen-samarbejdet indledt med det formål at skabe et område uden paskontrol mellem de fleste medlemsstater og nogle ikke-medlemsstater. I 1986 blev EF-pakken underskrevet og Europaflaget taget i brug.
Efter jerntæppets fald blev det tidligere DDR i 1990 en del af fællesskabet som en del af et forenet Tyskland. Ønsket om at muliggøre flere central- og østeuropæiske landes indtræden i fællesskabet førte til, at de såkaldte Københavnskriterier blev aftalt, der opridsede de betingelser en kandidatstat skulle opfylde før den kunne optages som medlem. 
Den Europæiske Union blev formelt skabt, da Maastrichttraktaten trådte i kraft den 1. november 1993. I 1995 indtrådte Østrig, Sverige og Finland som medlemmer i det nydannede EU. I 2002 valgte 12 medlemsstater at skifte nationale pengesedler og mønter ud med en fælles valuta. Unionens hidtil største udvidelse skete 1. maj 2004, hvor staterne Malta, Cypern, Slovenien, Estland, Letland, Litauen, Polen, Tjekkiet, Slovakiet og Ungarn opnåede medlemskab. Den 1. januar 2007 blev Rumænien og Bulgarien medlemsstater. Island ansøgte i 2009 om medlemskab, men trak ansøgningen tilbage i 2015.
Den 1. december 2009 trådte Lissabontraktaten i kraft. Det medførte en række ændringer af den måde, hvorpå Unionen fungerer og arbejder. Særligt blev EU's retlige struktur ændret og EU's tre søjler blev nedlagt og samlet i én juridisk enhed med personstatus. Med traktaten blev der også indført en ny post som Formand for Det Europæiske Råd, ligesom EU's højtstående repræsentant for udenrigsanliggender og sikkerhedspolitik fik forøgede beføjelser.
Unionen har udvidet sig kraftigt siden Rom-traktaten blev underskrevet af Vesttyskland, Frankrig, Italien, Holland, Belgien og Luxembourg i 1957. De seks grundlæggende lande bliver ofte refereret til som de seks eller kerne-Europa.
22 andre stater har sluttet sig til unionen i de følgende seks udvidelser (medlemsstater, der tillige indgår i Euro-samarbejdet er markeret med "€"):
 Tyskland € (Vesttyskland: 1952, som successorstat Forbundsrepublikken Tyskland fra 1990)
 Kroatien (2013)Visse områder i medlemslandene er ikke en del af EU, f.eks. Kanaløerne, Grønland (udtrådt 1982) og Færøerne, mens andre områder er medlemmer med særstatus som Ålandsøerne (trods medlemskab ret til toldfrit salg på færger til Sverige og det finske fastland).Områder, der ligger langt fra det kontinentale Europa, kan dog være en del af EU. Eksempelvis Azorerne og Madeira der repræsenteres af Portugal i EU. 
Franske oversøiske områder anses som en del af Frankrig, og derfor bruges euroen så langt væk fra Europa som Martinique og Fransk Guyana (se DOM-TOM). 
Man bruger dog valutaen Franc Pacifique i de franske besiddelser i Stillehavet (Fransk Polynesien, Ny Kaledonien samt Wallis og Futuna).
I henhold til EU-traktatens artikel 49 kan alle europæiske stater, der endnu ikke er medlem af EU, og som respekterer EU's værdier (fremgår af EU-traktatens artikel 2) og ønsker at fremme disse, ansøge om at blive medlem af unionen. Ansøgningen sendes til Rådet, som underretter både Europa-Parlamentet og de nationale parlamenter om, at der er indkommet en ansøgning. Endelig beslutning om optagelse træffes først af Rådet efter Kommissionen har afgivet et høringssvar, som Europa-Parlamentets flertal kan stemme for, og i så fald træffes beslutningen efter reglen om enstemmighed.
For at modtage et positivt høringssvar skal en ansøgende stat leve op til følgende kriterier:
Den skal respektere principperne om frihed, demokrati, retsstat, respekten for menneskerettighederne og de særlige rettigheder for mindretal og statens samfund skal være præget af pluralisme, ikke-forskelsbehandling, tolerance, retfærdighed, solidaritet og ligestilling mellem kvinder og mænd.For at opnå medlemskab skal staten:
Leve op til Københavnskriterierne, som blev besluttet på Det Europæiske Råds møde i 1993.For at medlemsstaterne kan opfylde disse betingelser, yder EU både rådgivning og finansiel støtte, ligesom EU og ansøgerlandene indgå partnerskaber, der har til formål at tilpasse ansøgerstaten til EUs standarder. EU og ansøgerlandende indgår i den forbindelse en stabiliserings- og associationsaftale. Processen afsluttes med at staten tiltræder EU, hvilket sker ved at EU's medlemsstater og den pågældende stat indgår en tiltrædelsestraktat. 
I praksis opererer man med to typer af ansøgerlande: "Kandidater" og "potentielle kandidater". Der er for tiden i alt fem kandidatlande:Tyrkiet og Nordmakedonien (begge kandidater siden 2005), Montenegro (kandidat i 2010) og Serbien (kandidatland fra primo 2014). Der er ingen grænse for, hvor lang tid der kan gå, fra en stat indgiver en ansøgning og staten kan kalde sig for kandidat eller potentiel kandidat; Montenegro indgav f.eks. sin ansøgning i 2008. 
Albanien ansøgte om optagelse sammen med Montenegro. De er stadig ikke kandidater, men er potentielle kandidater. Det samme er Bosnien-Herzegovina. Stabiliserings- og associeringsaftalen med Bosnien-Herzegovina er endnu ikke ratificeret af samtlige medlemsstater. Kosovo kom tættere på en status som kandidatland ved ingåelsen af en stabiliserings- og associeringsaftale med EU i 2013.
Den institutionelle struktur i EU har været nogenlunde konstant siden 1952 til trods for, at de enkelte institutioners beføjelser (såvel generelt som over for hinanden) er blevet justeret adskillige gange. I unionens nuværende traktatgrundlag findes reglerne om EU's institutioner i EU-traktatens afsnit III og i EUF-traktatens del 6.
På mange måder viser EU nogle af de typiske kendetegn for et føderalt system; med en Kommission som den udøvende magt og en to-delt lovgivningsmyndighed hos Europa-parlamentet, der repræsenterer borgerne, og Rådet, der repræsenterer staterne. Den vigtige rolle Rådet spiller kan sammenlignes med den udøvende føderalisme, der kerakteriserer Forbundsrepublikken Tyskland, snarere end en magtadskillelse i klassisk forstand.
Unionsborgerskab er en betegnelse for en række rettigheder, der er tildelt statsborgere i EU's medlemsstater. Unionsborgerskabet blev indført i 1992 ved vedtagelsen af Maastricht-traktaten. Enhver statsborger i en EU-stat har efter Maastricht-traktaten tillige Unionsborgerskab. Unionsborgerskabet giver en række rettigheder i form af bl.a.  fri bevægelighed og ophold inden for EU, stemmeret og valgbarhed til kommunalvalg og valg til Europaparlamentet samt diverse rettigheder knyttet til diplomatisk og konsulær beskyttelse. 
Unionsborgerskab komplementerer nationalstaternes statsborgerskab, men erstatter det ikke. Denne præcisering blev skrevet ind i Amsterdamtraktaten. Tanken på dette fælles borgerskab voksede frem i 1970'erne.
Den Europæiske Union er som en folkeretlig enhed etableret ved traktater indgået mellem stater. Traktaterne fastsætter unionens formål, værdier, procedurer, det institutionelle grundlag og procedurer for indtræden i og udtrædelse af unionen. Traktatgrundlaget består i dag af to traktater:
Konventet om fremtidens Europa, der blev ledet af den tidligere franske præsident Valéry Giscard d'Estaing, havde til opgave at udarbejde en skitse for et fremtidigt traktatgrundlag for det europæiske samarbejde. Efter adskillige års intense og ophedede diskussioner præsenterede konventet den 18. juni 2004 sit forfatningsforslag for Det Europæiske Råd, som på et møde den 29. oktober 2004 i Rom underskrev den ny forfatningstraktat. Forfatningstraktaten havde til formål at gennemføre væsentlige og gennemgribende reformere af Den Europæiske Unions eksisterende traktatgrundlag bl.a. ved at sammenskrive de eksisterende traktater i én tekst. Traktaten skulle efter planen træde i kraft i november 2006. 
For at forfatningstraktaten kunne træde i kraft, var det en forudsætning, at den blev godkendt i samtlige medlemsstater efter en procedure, som medlemsstaterne selv fastsætter. For visse landes vedkommende betød det, at de lokale parlamenter kunne godkende forfatningstrakten, mens det i andre førte til, at der skulle afholdes folkeafstemning, om forfatningstraktaten skulle godkendes eller forkastes.
Forslaget, der ved en folkeafstemning blev vedtaget af en række stater herunder Spanien, blev forkastet ved en folkeafstemning i Frankrig den 29. maj 2005 og i Nederlandene den 1. juni 2005. En dansk folkeafstemning om spørgsmålet blev efter resultaterne i Frankrig og Nederlandene aflyst, og over hele EU blev ratificeringsprocessen sat i bero, mens EU's stats- og regeringschefer indledte sig på en såkaldt "tænkepause". Denne tænkepause blev afsluttet med vedtagelsen af Lissabontraktaten, der indeholdt mange af forfatningstraktatens ændringsforslag, men  var formuleret så de ændrede indholdet af de eksisterende traktater.
Danmark har en række forbehold til EU, der betyder, at Danmark står enten helt eller delvist uden for nogle samarbejdsområder. 
Euro-forbeholdet betyder, at Danmark ikke deltager i 3. fase af EU's Økonomiske og Monetære Union (ØMU). Derfor er Danmark ikke forpligtet til at indføre Euroen som valuta i stedet for den danske krone. Forbeholdet medfører også, at Danmark ikke er med i Den Europæiske Centralbanks Styrelsesråd, og at Danmark ikke kan pålægges økonomiske bøder.Danmark deltager dog stadig i 2. fase af ØMU, hvilket betyder, at kronens kurs følger euroen (ERM II), og at Danmarks Nationalbank reelt fører en pengepolitik, der i høj grad ligner den Den Europæiske Centralbanks.Den 28. september 2000 blev der stemt om at ophæve forbeholdet og indføre euroen. Her stemte 53,2% nej, mens 46,8% stemte ja. Stemmeprocenten lå på 87,6%.
Forsvarsforbeholdet betyder, at Danmark ikke deltager i de dele af EU's udenrigs- og sikkerhedspolitik, der omfatter forsvarsområdet. Således deltager Danmark ikke i EU's militære operationer. Dermed skal Danmark ikke stille med soldater, militært udstyr eller medvirke til at finansiere operationerne - dog deltager Danmark stadig i civile operationer. Danmark har derfor ikke stemmeret i Ministerrådet, når der diskuteres forsvarspolitik, men kan dog stadigvæk deltage i generelle diskussioner om den europæiske forsvarspolitik.
Retsforbeholdet betyder, at Danmark står uden for EU's samarbejde om grænsekontrol, udlændingepolitik, civilret, strafferet og politi. Da samarbejdet var mellemstatsligt deltog Danmark, men da Lissabontraktaten d. 1. december 2009 gjorde samarbejdet overstatsligt stoppede Danmarks deltagelse i ny EU-lovgivning på området. Derfor er de regler, der blev vedtaget før Lissabontraktaten, stadig gældende indtil de afløses af ny overstatslig lovgivning - som Danmark ikke er med i. Med Lissabontraktaten fik Danmark muligheden for at ændre retsforbeholdet til en tilvalgsordning, hvor man fra sag til sag kunne vælge, om man ville deltage i samarbejdet eller ej. Dette afviste Danmark d. 3. december 2015 ved en folkeafstemning, hvor 53,1% stemte nej, og 46,9% stemte ja. Her var stemmeprocenten på 72%. Folkeafstemningen var en reaktion på, at Europol overgik til overstatsligt samarbejde, hvilket Danmark ikke ville kunne deltage i pga. retsforbeholdet. Efter folkeafstemningens nej til tilvalgsordningen, har Danmark fået en aftale med Europol, hvor Danmark har adgang til søgninger i Europols database gennem ansatte i Europol.De eneste undtagelser fra retssamarbejdet er visumregler og Schengensamarbejdet.
Det danske forbehold om unionsborgerskab blev indført for at garantere, at unionsborgerskabet ikke skulle træde i stedet for det nationale borgerskab. Garantien om at unionsborgerskabet er et suplement til det nationale borgerskab er siden skrevet ind i lovteksten, så den gælder for alle lande. Derfor har Danmarks forbehold i dag ingen betydning.
Et af Den Europæiske Unions bærende principper er forbuddet mod diskrimination på grundlag af nationalitet. EUF-traktatens artikel 18, der mest præcist bør beskrives som en generalklausul, indeholder således følgende bestemmelse: "Inden for traktaternes anvendelsesområde og med forbehold af disses særlige bestemmelser er al forskelsbehandling, der udøves på grundlag af nationalitet, forbudt."
Allerede ved Danmarks indtræden i De Europæiske Fællesskaber i 1972 eksisterede der en regel, der nationalitetsdiskriminerede og således begrænsede ikke-statsborgeres mulighed for at erhverve ferieboliger i Danmark. Eftersom en sådan regel var i strid med forbuddet mod diskrimination, var det nødvendigt, at den danske stat sikrede sig en garanti for, at de danske regler ikke ville blive kendt ulovlige ved EF-Domstolen. Medlemsstaterne nåede til enighed om, at Danmark kunne bibeholde sin bestemmelse og i 1992 blev denne beslutning indføjet i traktaten som Protokol om ejendomserhvervelse i Danmark.Ved en folkeafstemning om Maastrichttraktaten i 1992 blev traktaten forkastet, og den danske stat indledte derpå forhandlinger med de øvrige medlemsstater om etableringen af fire forbehold, for så vidt angår rækkevidden af samarbejdet. I henhold til Protokol om Danmarks stilling omfatter den danske stats medlemskab af EU ikke: Unionsborgerskab, Tredje fase af Den Økonomiske og Monetære Union (Euroen), Afgørelser og aktioner på forsvarsområdet, Overstatsligt samarbejde om retlige og indre anliggender.
Med mere end 500 millioner indbyggere i 2010 genererer EU hvad der anslås at være 26% (USD 16.282 milliarder) af den globale økonomi, eller 20% (USD 15.170 milliarder) når man justerer for købekraftsparitet.Medlemskabet af EU koster netto Danmark 7 mia. kr. om året, hvis der ses på, hvor mange penge Danmark indbetaler til EU, og hvor mange penge Danmark får udbetalt igen i støtte penge fra EU. Det skyldes iflg. professor i statskundskab på Københavns Universitet Peter Nedergaard primært to forhold: Dels at Danmark er for dårlig til at forhandle bl.a. landbrugsstøtte, dels at andre lande som Storbritannien og Sverige får rabat på deres kontingent til EU
Flere forskningsartikler peger på, at EU har haft en overvejende positiv effekt på de europæiske landes økonomier, og EU landenes BNP er i gennemsnit vokset 12 procent som følge af deres medlemsskab i EU. Det eneste land i EU, hvor der ikke kan vises en positiv effekt på BNP er i øjeblikket Grækenland. Dette er dog ikke nødvendigvis ensbetydende med, at Grækenland ikke har haft gavn af at være medlem af EU men bare et tegn på, at Grækenlands økonomi blev ramt af nogle uforudsigelige økonomiske effekter.
EU's officielle sprog er bulgarsk, dansk, engelsk, estisk, finsk, fransk, græsk, irsk, italiensk, kroatisk, lettisk, litauisk, maltesisk, nederlandsk, polsk, portugisisk, rumænsk, slovakisk, slovensk, spansk, svensk, tjekkisk, tysk og ungarsk. Som arbejdssprog internt i EU's institutioner bruges dog især engelsk, fransk og i mindre omfang tysk. Visse af EU's institutioner bruger færre sprog internt. Fx bruger EF-Domstolen kun fransk, og ECB (Den Europæiske Centralbank) benytter engelsk.
Europæisk kulturhovedstad (tidl. Europæisk kulturby) er et initiativ lanceret af EU's ministeråd i 1985, som har til formål at "bidrage til at bringe EU's befolkninger nærmere hinanden". Den europæiske kulturhovedstad udpeges hvert år af Rådet på grundlag af en henstilling fra Europa-Kommissionen.
EU's fem symboler er ifølge artikel I-8 i udkastet til “En forfatning for Europa”: 
et Europaflag, der indeholder en cirkel bestående af tolv gyldne stjerner på blå baggrund.

Den Europæiske Unions historie omhandler dannelsen af den europæiske økonomiske og politiske union, fra slutningen af 2. verdenskrig og op til i dag.
Efter første verdenskrig lå store dele af Europa i ruiner, og millioner var døde. Tabet af menneskeliv var mangedoblet i forhold til tidligere krige og mange håbede, at krigen skulle blive den sidste verdenskrig, så vel som den første. For at sikre dette blev organisationen Den Paneuropæiske Union stiftet i 1923. Mange meldte sig ind i unionen, blandt dem Fridtjof Nansen, Sigmund Freud og Albert Einstein. Den Paneuropæiske Union ville ikke have et helt føderalistisk Europa, men ønskede en toldunion med samme valuta og desuden et allieret militær. I 1929 var optimismen stor, da Frankrig fremlagde en langsigtet plan for et mere integreret Vesteuropa. Men de havde undervurderet effekten af Versaillesaftalen. Ved denne aftale fik Tyskland det finansielle ansvar for at betale for skadene, der var sket under verdenskrigen samtidig med, at de officielt fik næsten hele ansvaret for krigen. Dette førte til, at Tyskland kom ind i en økonomisk krise. Da Tyskland endelig var kommet ud af denne krise, var den tyske økonomi i stærk vækst, og det tyske folk var præget af en enorm patriotisme og nationalisme. Dermed lå alt klart for Hitler og nazismens indtog, og Den Paneuropæiske Union faldt.
Da 2. verdenskrig var ovre i 1945, havde Europa gennemgået sin største katastrofe nogensinde, og de fleste mennesker ville have en ny union for at sikre sig mod nye krige. Særligt ønskede man at få Frankrig og Tyskland ind i et varigt fredsforhold. Op gennem historien har de to været i mange krige mod hinanden. Årsagen til, at endnu flere nu indså at en god union var nødvendig, var, at atomvåbenet var blevet introduceret, og man frygtede at hele Europa skulle blive bombet i stykker, hvis man ikke forhindrede fremtidige krige. I 1950 fremlagde den franske udenrigsminister Robert Schuman derfor et forslag om nærmere samarbejde mellem Frankrig, Vesttyskland og andre vesteuropæiske stater, som måtte ønske det. Dette skulle som udgangspunkt være en kul- og stålunion. Hjernen bag det hele var Jean Monnet, og han påpegede, at Tyskland ikke måtte undertrykkes, som landet blev det efter første verdenskrig. I en af Monnets memoirer står det skrevet: "Nøgleordet er fred".
I april 1951 bliver traktaten om Kul- og Stålunionen/Det europæiske kul- og stålfællesskab (EKSF/ECSC) underskrevet, og året senere, den 25. juli 1952 træder den i kraft. Dette var et samarbejde, der gik ud på at Frankrig og Tyskland slog deres administration af kul- og stålindustrien sammen. De fik Italien og Benelux-landene (Belgien, Nederlandene og Luxembourg) med. Dette samarbejde, som blev ledet af initiativtageren Jean Monnet, skulle blive forløberen til det, vi i dag kender som EU.
Den 25. marts 1957 underskrev de samme seks lande, der oprettede Kul- og stålfællesskabet, den traktat, som skulle blive en af de mest berømte i moderne europæisk historie, Rom-traktaten. Denne traktat blev en stor økonomisk fordel for medlemslandene, da den førte til, at handelen mellem dem øgedes med 37% procent blot i løbet af de første år. Meget af grundlaget for dette opsving i handelen lå i oprettelsen af Det Europæiske Økonomiske Fællesskab (EØF/EEC). Dette fællesskab sørgede for et stadig tættere samarbejde ved afskaffelse af grænser, toldmure og andre hindringer for fri færdsel og handel mellem medlemslandene. En række andre lande så med stor interesse på det vellykkede samarbejde og søgte om medlemskab. Storbritannien, Norge, Danmark og Island søgte om medlemskab i 1961. Dette så alle medlemslandene, bortset fra Frankrig, positivt på, da Charles De Gaulle, den franske præsident, mente at England havde for stor tilknytning til USA. Frankrig brugte sin vetoret, så landene ikke fik lov til at deltage.
Samtidig med oprettelsen af Det europæiske økonomiske fællesskab blev også Det europæiske atomenergifællesskab (EURATOM) oprettet. Formålet med dette fællesskab var at fremme den industri, som arbejder med atomenergi, bl.a. gennem forskning, fælles sikkerhedsregler og fordeling af råstoffer og kerneenergi.
En anden vigtig begivenhed var iværksættelsen af Den fælles landbrugspolitik, hvilket betød at Det europæiske økonomiske fællesskab nu fik ansvaret for den europæiske landbrugspolitik. Landbrugspolitikken blev etableret 30. Juli 1962 og var i begyndelsen en ubetinget succes. De løsninger, der i starten valgtes for at nå de tildels modstridende målsætninger (produktionsudvidelse, rimelig aflønning af landbruget, markedsbalance, forsyningssikkerhed, rimelige forbrugerpriser) førte i længden til problemer med overproduktion og markedsforstyrrende subsidieordninger. Den fælles landbrugspolitik har efterfølgende gennemgået flere grundlæggende reformer, senest af sukkerordningerne i februar 2006.
I 1960 blev Det europæiske frihandelsforbund, EFTA (European Free Trade Association) oprettet som en modvægt til det europæiske økonomiske fællesskab. EFTA har som hovedformål at fjerne hindringer for handel mellem medlemslandene, men er modstandere af fælles told og overnationale organisationer. Den frie handel gjaldt dog kun for industrivarer, og medlemslandene havde stadig beføjelser til at pålægge told på blandt andet landbrugsvarer. EFTA omfattede i begyndelsen Danmark, Norge, Portugal, Storbritannien, Schweiz, Sverige og Østrig, men efter at flere af disse senere er blevet medlemmer af EU, består EFTA nu kun af Norge, Schweiz, Island og Liechtenstein.
I 1965 underskrives Fusionstraktaten om oprettelse af et fælles råd og en fælles kommission for de tre fællesskaber (EKSF, EØF og EURATOM). Da denne træder i kraft den 1. Juli 1967 begynder en ny tid for det, som senere skal blive EU, da alle fællesskaberne nu er samlet (fusioneret) og kaldes EF (Det europæiske fællesskab). Storbritannien, Norge, Danmark og Island søger i 1967 igen om medlemskab, men stoppes atter af Frankrigs vetoret.
I 1969 gik Frankrigs præsident Charles de Gaulle af, og dette åbnede igen muligheden for, at nye lande kunne blive medlemmer af EF. Der blev holdt folkeafstemninger i hvert af landene, og dette endte med at Storbritannien, Danmark og Irland gik ind for at blive medlemmer i den nye union. Danmark havde folkeafstemning den 2. oktober 1972. "Ja" siden vandt med 63.3%. Norge havde folkeafstemning om det samme spørgsmål den 25. september 1972, men stemte nej med et flertal på 53 procent. Unionen bestod nu af ni lande og begyndte at få stor indflydelse på europæiske forhold. Men det skulle snart vise sig, at der fandtes stærke modsætninger internt i den unge union. I 1979 blev "jernkvinden" Margaret Thatcher premierminister i Storbritannien. Det viste sig hurtigt, at hun havde en meget fjendtlig holdning til det europæiske fællesskab. Hun mente, at Storbritannien havde lidt store økonomiske tab siden landet blev medlem af unionen og krævede at få pengene tilbage. Thatcher havde ingen juridisk ret til pengene, men det lykkedes hende alligevel at gennemføre et kompromis. Grækenland, Spanien og Portugal blev også medlemmer i midten af 1980'erne og disse var med til at styrke unionen en del efter den omfattende strid med Storbritannien. 
I 1985 vedtog medlemslandene Den Europæiske Fælles Akt, en revision af det eksisterende traktatgrundlag, som mest væsentligt lettede gennemførelsen af EF's hjemmemarked (det indre marked), som landene var blevet enige om i Rom-traktaten. Der blev efterfølgende vedtaget over 300 tiltag, og i 1992 var de fleste af disse gennemført. Norge havde folkeafstemning om EU-spørgsmålet for anden gang i 1994, men også denne gang stemte flertallet nej.
Den store fremgang for EU ved skabelsen af et indre marked, gav de lande som stod udenfor EU, store, økonomiske udfordringer. Derfor tog Europakommissionen initiativ til et tættere samarbejde med disse lande. Dette medførte aftalen om EØS (Europæisk Økonomisk Samarbejdsområde), som blev underskrevet i maj 1992. Denne aftale sikrede landene udenfor EU toldfri adgang til EU-markedet, med undtagelse af landsbrugsvarer og forædlede fiskeprodukter. Men landene måtte også tilpasse sig EU's regelsæt. Denne aftale koster også, og efter fornyelsen i 2003 måtte Norge nu betale 1,7 milliarder kr. per år til EU for at opretholde aftalen. I dag er det kun Norge, Island og Liechtenstein, som er med i EØS-aftalen. De fleste andre lande fra 1992, er i dag blevet fuldgyldige medlemmer af EU.
Den 13. marts 1979 oprettede EF-landene det Europæiske Monetære System (EMS). Dette gjorde de for at skabe stabilitet for de europæiske valutaer. Samtidig blev der oprettet en fælles europæisk valutaenhed kaldet ECU (European Currency Unit). I ECU'en indgik medlemslandenes valutaer med en tyngde svarende til landenes økonomiske betydning. Siden 1981 fungerede ECU som regneenhed i EU og som fælles betalingsmiddel mellem de europæiske centralbanker i Europa. I 1992 blev Maastricht-traktaten underskrevet, hvilket ændrede EF til EU. Samtidig forpligtede medlemslandene sig med denne aftale til at indføre en økonomisk, monetær union, som yderligere skulle styrke det indre marked. Resultatet af denne aftale ser vi i praksis i dag gennem den fælleseuropæiske valuta Euro, som fik sit navn endelig fastlagt i 1995. ECU var den direkte forgænger til den europæiske møntenhed, og i dag har de fleste lande i EU erstattet deres respektive valutaenheder med euroen (bortset fra de nye, østeuropæiske lande). Danmark, Sverige og Storbritannien har dog ikke indført den fælleseuropæiske valuta.
Den Europæiske Unions historie har siden 2004 været præget af perioder med betydelig uro samt institutionelle reformer. Ti nye stater havde netop indtrådt i unionen, hvoraf otte var betydeligt fattigere end EU-gennemsnittet, og i 2007 indtrådte yderligere to stater. Den forholdsvise nye møntfod Euroen, der var blevet skabt et par år forinden, og Schengen-området måtte i den anledning også udvides. Bestræbelserne på at få skabt en mere strømlignet union blev dog overskygget af den økonomiske recession i de sidste år af 2000’erne og de betydelige problemer med at få implementeret EU's forfatningstraktat og dens efterfølger Lissabontraktaten. I hele perioden har Jose Manuel Durão Barroso været formand for Europakommissionen og Det Europæiske Folkeparti været den største gruppe i Europa-Parlamentet. 
Mellem 10.-13. juni 2004 deltog Den Europæiske Unions 25 medlemsstater i historiens største trans-nationale valghandling, da medlemmerne af det sjette Europa-Parlamentet skulle vælges. Resultat, der havde den laveste vælgertilslutning nogensinde, førte endnu engang til en valgsejr for EPP-ED
Prodi-kommissionens mandat udløb ved udgangen af oktober 2004, så i tiden umiddelbart efter parlamentsvalget i 2004 begyndte man at overveje, hvilke personer der kandiderede til posten som formand for den kommende Europakommission. Der var stærk opbakning til den belgiske premierminister Guy Verhofstadt (ELDR) fra Irland, Frankrig og Tyskland, der så ham som en "overbevist europæer og stærk kæmper". Guy Verhofstadts føderlistiske overbevisning førte dog til modstand fra Spanien, Det Forenede Kongerige, Italien og Portugal, der ligeledes vendte sig imod Verhofstadts modstand mod Irak-krigen og hans ønske om at få nævnt Gud i EU's forfatningstraktat.
På foranledning af EPP-ED-gruppens valgsejr i parlamentsvalget, mente gruppen, at det var en af deres egne medlemmer, den luxembourgske premierminister Jean-Claude Junker, der skulle være kommissionsformand. Han ville dog ikke selv kandidere til poste. En række tidligere kommissærer kandiderede også, herunder Chris Patten (eksterne relationer) og Franz Fischler (landbrug), ligesom Javier Solana (EU's højtstående repræsentant for udenrigsanliggender og sikkerhedspolitik) og Pat Cox (formand for parlamentet) var lette kandidater. Barroso kom dog til at fremstå som den ledende kandidat, til trods for hans støtte til Irak-krigen, og Europa-Parlamentet godkendte den 22. juli 2004, med 413 stemmer for og 215 stemmer mod (44 undlod at stemme), den pågældende som formand for Europakommissionen.
Under høringerne, forholdt Europa-Parlamentet sig kritisk til en række at de foreslåede kommissærer. Der blev stillet spørgsmålstegn ved egnetheden af Ingrida Udre (beskatning og toldunion), László Kovács (energi), Neelie Kroes (konkurrence) og Mariann Fischer Boel (landbrug). Det mest kontroversielle kommissæremne var dog Rocco Buttiglione (retlige anliggender, frihed og sikkerhed) på grund af hans konservative kommentarer (om kvinders stilling i ægteskab og at homoseksualitet var en synd), som i øjne visse parlamentsmedlemmer, gjorde ham uegnet til en post, hvis formål var at sikre borgerlige rettigheder i unionens stater. Parlamentets udvalg for civile rettigheder nedstemte Buttiglione; og han er dermed den første kandidatkommissær, som ikke blev kommissær fordi Europa-Parlamentet ikke ville godkende ham.
Socialisterne (PES) var de mest højrøstede kritikere af Barroso og hans kommissærkandidater, mens Folkeparti støttede både Barroso og kandidater. De liberale (ALDE) var splittede i spørgsmålet. Barroso har forsøgt at tilbyde små indrømmelser til Europa-Parlamentet, men de blev ikke accepteret, eftersom PES havde nemlig gjort det klart, at de ville nedstemme samtlige kandidater, hvorfor de splittede liberale kom til at sidde på de afgørende mandater. EPP-ED krævede samtidig, at en socialistisk kommissær også måtte ofres, så man kunne opretholde balancen efter Buttiglione. Barroso gav til sidst efter og tilbagetrak samtlige sine kommissærkandidater. Efter en periode på tre uger, hvor Prodi fortsatte sin kommission som et forretningsministerium, præsenterede Barroso på ny et forslag til en ny kommission.
Barrosos nye forslag var ændret på tre punkter: Buttiglione var blevet trukket tilbage af Italien og erstattet af udenrigsminister Franco Frattini; László Kovács var blevet flyttet fra energi til beskatning og Ingrida Udre var blev trukket tilbage og erstattet af Andris Piebalgs, som overtog den nu ledige post på energiområdet. Kommissionen blev godkendt den 18. november 2004 – 449 stemte for, 149 imod (82 undlod at stemme) – hvor Barroso opnåede støtte fra de tre store partier i Europa-Parlamentet. Hans første kommission tiltrådte den 22. november.
Det Europæiske Folkeparti (EPP) opnåede ved Europa-Parlamentsvalget i 2009 endnu engang flest mandater. Dette til trods for, at de britiske konservative i tiden op til valget havde forladt denne gruppe og dannet en ny. Bruddet mellem de britiske og andre europæiske konservative skyldtes, at de britiske konservative ikke delte den tilnærmelsesvist føderalistiske ideologi, som partierne i EPP dyrkede. Sammen med andre borgerlige og anti-føderalistiske partier fra central- og østeuropa dannede de britiske konservative gruppen De Europæiske Konservative & Reformister (ECR). De to største partier i parlamentet, EPP og S&D, indgik som før en magtdelingsaftale, der reelt udelukkede de øvrige grupper fra de mest indflydelsesrige poster og beslutninger. Jarzy Buzek blev af disse to grupper valgt som Europa-Parlamentets første centraleuropæiske formand.
I 2008 havde Barroso vundet nok støtte fra EU's stats- og regeringschefter til, at han kunne fortsætte i endnu en periode som formand for Europakommissionen. Ved valget i 2009 havde EPP fastholdt sin position som det største parti; dog uden et absolut flertal bag sig. EPP støttede Barroso, i hans ønske om at fortsætte som formand for Europakommissionen, og S&D og ALDE undlod at støtte alternative kandidater. På trods heraf blev der imidlertid dannet en rød-grøn-gul koalition (bestående af S&D, ALDE og G-EFA), som forsøgte at opnå politiske indrømmelser. På et møde med de politiske grupper den 10. september 2009, kunne Barroso, foran en udsædvanligt tætpakket forsamling, fremlægge sit politiske program, der affødte en livlig debat. Debatten førte til, at ALDE og S&D opblødte sin kritik af Barroso – os sammen med EPP og anti-føderalisterne i ECR-gruppen kunne ALDE den 15. september erklære, at de støttede Barroso. Den 16. september 2009 blev Barroso genvalgt af Europa-Parlamentet med 382 for, 219 imod (117 undlod at stemme).
Den bulgarske kommissionskandidat Rumiana Jeleva, blev i forbindelse med godkendelsesprocessen tvunget til at trække sit kandidatur på grund af modstand fra medlemmerne, især S&D, der satte spørgsmålstegn hendes egnethed og økonomiske interesser trods opbakning fra EPP (som hendes nationale parti tilhørte). Bulgarien sendte i stedet Kristalina Georgieva, men dette førte til, at afstemningen om den samlede kommission måtte udskydes i adskillige uger, fordi der skulle findes tid til, at Georgieva kunne hørt og udspurgt af Europa-Parlamentet.
Europa-Parlamentet godkendte ved en afstemning den 9. februar 2010– med 448 stemmer for, 137 imod (72 undlod at stemme) – den samlede kommission. Den nye gruppe af anti-føderlistiske ECR-gruppe, der primært bestod af britiske konservative, undlod – af demokratiske årsager – i den forbindelse at stemme.
I 2004 blev den såkaldte "Øst-udvidelse" gennemført, hvorved i alt otte central- og østeuropæiske stater indtrådte i unionen. Ligeledes indtrådte middelhavsstaterne Malta og Cypern. Forholdene i den union de nye medlemsstater indtrådte i, var markant anderledes end i starten af 1990'erne og den institutionelle ramme var på mange måder ikke gearet til en union af så mange stater. Især de central- og østeuropæiske staters indtræden har været genstand for ganske megen debat – både i og udenfor EU-systemet og netop denne del af udvidelsen har, bortset fra optagelsen Grækenland, været den nok mest kritiserede.
Tilbage står imidlertid at udvidelsen blev gennemført, og at det naturligvis viste sig at de nye medlemmer var ganske forskellige og ikke i længden kunne behandles som en 2. rangs blok af øst-medlemmer. Flere af de i 2004 optagne lande er f.eks. blevet medlem af Schengen og Euroen.
Makedonien, der indtrådte i 2004, kom i forbindelse med sin indtræden ud i en sproglig konflikt med Grækenland, der handlede om, hvilket navn den makedonske stat måtte benytte sig af. I Grækenland var der allerede en provins der hed Makedonien og af historiske årsager betingede Grækenland sin godkendelse af udvidelsen af, at Makedonien fremover kaldte sig Den Tidligere Jugoslaviske Republik Makedonien, forkortet FYROM. Der var ligeledes problemer med, hvorledes man skulle forholde sig til Cypern: Oprindeligt havde en cypriotisk optagelse været betinget af, at hele øen Cypern kunne indtræde. Eftersom Grækenland og Tyrkiet ikke havde opnået enighed om, hvem der havde herredømmet over øen kunne Cypern ikke optages, hvorfor Grækenland betingede sin godkendelse af de øvrige landes optagelse af, at kun den græske del af Cypern kunne optages. Derfor er den tyrkiske del af Cypern fortsat ikke medlem af EU. Nordpå var der problemer med den russiske enklave Kaliningrad, der med Litauens indtræden i EU ville komme til at være omkranset af EU-stater. Selvom enklaver ikke er unormale, ytrede Rusland utilfredshed med udvidelsen; til trods for, at Kaliningrad også før udvidelsen var en enklave.
Bulgarien og Rumænien havde ligesom de ovenfor nævnte stater søgt om optagelse i 1995, men en ringe økonomis udvikling, korruption og organiseret kriminalitet satte en stopper for staternes optagelse i 2004. I 2007 kunne Øst-udvidelsen imidlertid afsluttes, da de to stater fra 1. januar dette år kunne indtræde i unionen, på trods af, at begge lande fortsat kritiseres for at gøre for lidt i kampen mod korruption og organiseret kriminalitet.
Forhandlingsprocessen med Kroatien, der var et kandidatland, havde været blokeret i 10 måneder på grund af et slovensk veto mod optagelsen. Vetoet blev tilbagekaldt i september 2009 og Kroatien forventes at kunne blive medlem af EU, enten i 2013 eller 2014. I mellemtiden har den finansielle krise ramt Island hårdt og den nordatlantiske østat har efterfølgende søgt om optagelse i EU. Forhandlingerne med Island forventes afsluttet hurtigt således, at problemerne om fiskerirettigheder vil være de sidste der skal løses, før det islandske folk ved en folkeafstemning kan beslutte, om staten skal indtræde i EU.
Det Europæiske Råd havde på sit møde i den belgiske by Laeken i december 2001 vedtaget den såkaldte Laeken-deklaration. I deklarationen forpligtede stats- og regeringscheferne sig til at arbejde for, at Den Europæiske Union blev mere demokratisk, gennemsigtig og effektiv. For at disse mål kunne nås mente man det var nødvendigt, at EU's eksisterende traktatgrundlag, der bestod af to traktater og en række tillægsprotokoller, grundlæggende skulle laves om. I stedet for selv at udarbejde et sådant forfatningsforslag bestemte rådet, at en række såkaldte "stakeholders" skulle indkaldes til et konvent og dér undersøge, hvorledes man kunne opnå målene.
Det Europæiske Konventet bestod af 102 medlemmer. Valéry Giscard d'Estaing, tidligere franske statsleder, blev udnævnt som dets formand, mens Giuliano Amato, tidligere italiensk regeringsleder, og Jean-Luc Dehaene, tidligere belgisk regeringsleder, blev udnævnt til vice-formænd. Konventets medlemmer i øvrigt blev udpeget af parlamenterne i både EU-medlemsstater og kandidatlande, Europa-Parlamentet, Europakommissionen samt EU's stats- og regeringschefer. Efter alt var på plads kunne konventet mødes for første gang i februar 2002 og mødtes derefter en til to gange om måneden. Alle dets møder blev afholdt i Europa-Parlamentets bygning i Bryssel.
Konventet, der havde fået til opgave at udarbejde et "endeligt dokument – Udkast til traktat om en forfatning for Europa – der kunne overbringes til Det Europæiske Råd engang i 2004, udsendte sit færdige udkast allerede i juli 2003, hvorefter regeringslederne gik i gang med forhandlinger. Man nåede dog ikke til enighed før juni 2004 – efter flere topmøder – hvor man undervejs ikke var sikker på, at man faktisk ville nå til enighed.
Efter at regeringslederne var blevet enige om traktaten, var det så meningen, at den skulle ratificeres. Ud af de 25 lande besluttede de 10, at de ville holde en folkeafstemning, heriblandt Danmark. Spanien fik et stort flertal hjem, men allerede i den anden folkeafstemning i Frankrig den 29. maj 2005 blev traktaten nedstemt. Et par dage efter, den 1. juni, skulle Holland så stemme og de stemte også nej. Dette betød reelt, at forfatningen var blevet forkastet, eftersom den skal ratificeres af alle lande før den træder i kraft. England, Danmark, Irland og Portugal valgte efter folkeafstemningerne i Frankrig og Holland ikke at afholde folkeafstemninger.
Foruden Spanien, hvor vælgerne stemte ”ja” til forfatningstraktaten, blev den ligeledes vedtaget af de parlamentariske forsamlinger i en række af EU's medlemsstater: Litauen, Ungarn, Slovenien, Italien, Grækenland, Slovakiet, Østrig, Tyskland, Letland, Cypern, Malta, Luxemburg, Belgien, Estland, Finland, Bulgarien og Rumænien. Det nåede aldrig at blive besluttet om hvorvidt vælgerne i Tjekkiet og Polen ville få lov til at gå til folkeafstemning om traktaterne.
Euroen blev i 2007 indført i Slovenien, Malta og Cypern, i Slovakiet i 2009 og i Estland i 2011. Men som en følge af den første recession i 2008 opstod der problemer med den fortsatte udvidelse af euroområdet. Områdets medlemmer indledte et statsligt samarbejde i et forsøg på at modvirke recessionen, ligesom Den Europæiske centralbank intervenerede i økonomien. 
I forbindelse med den efterfølgende gældskrise stod det klart, at Grækenland og visse andre eurolande, havde problemer med at betale deres løbende afdrag på statsgældenden. For at undgå en statsbankerot blev eurolandene enige om at redde disse medlemsstater. Dette var en u-vending i forhold til hidtidig politik og også i strid med EU's traktater, der forbyder denne form for hjælpepakker. Forbuddet er begrundet i et ønske om, at EU's medlemsstater selv får bedre styr på deres økonomier. Grunden til at man ændrede standpunkt og handlede i strid med traktaterne var, at man ønskede at modvirke, at en eventuel statsbankerot i Grækenland skulle få følgevirkninger i de øvrige eurostaters økonomier.
