
"Harald 1." omdirigeres hertil. For andre personer med dette navn, se Harald 1. (flertydig).Harald Blåtand, også Harald den Gode, (oldnordisk: Haraldr Blátönn; norsk: Harald Blåtann; svensk: Harald Blåtand; engelsk: Harald Bluetooth, ukendt fødselsår, død senest 987) var søn af kong Gorm den Gamle og dronning Thyra Dannebod og konge i Danmark fra omkring 958 til sin død omkring 987.
Hans regeringstid blev præget af det spændte forhold til Danmarks naboer mod syd, dels venderne langs Østersøens sydkyst og dels det tysk-romerske rige, hvis kejser Otto den Store vha. missionærer søgte at indføre kristendommen i sine nabolande. Harald lod sig kristne tidligt i sin regeringstid og imødekom dermed den store tyske nabo, men gik samtidig i gang med at befæste grænsen mod syd ved Dannevirke og Hedeby. Harald giftede sig med Tove, datter af den vendiske fyrste Mistivoj, og knyttede således bånd til de vendiske naboer. Efter kejser Ottos død i 973 angreb Harald mod syd, men blev slået tilbage. Som modtræk til truslen om yderligere tysk fremrykning byggede Harald på kort tid omkring 980 de store ringborge Fyrkat og Aggersborg i Jylland, Nonnebakken på Fyn og Trelleborg på Sjælland, og hans rige må derfor have omfattet hele det nuværende Danmark og sikkert også Skåne. Omkring 986-87 ragede Harald uklar med sin søn Svend. Det kom til kamp, og Harald måtte flygte til Jomsborg, hvor han døde kort efter.
Om Haralds fader Gorm (eller Vurm, orm) fortæller en dansk biskop til den tyske krønikeskriver Adam af Bremen, at han var
"... om jeg må sige, en overordentlig farlig orm og ikke så lidt fjendtlig indstillet over for de kristne. Han stræbte efter fuldstændigt at udslette kristenheden blandt danerne og fordrive præsterne fra sit land. Han lod adskillige af dem dræbe under tortur."Imidlertid invaderede Henrik Fuglefænger først slavernes område, siden danernes land, hvor han indsatte en markgreve og lod saksiske kolonister bosætte sig, dog uden at omvende kongen. Ingen af de norrøne/islandske kilder omtaler dog Gorm som fjendtligt indstillet over for kristendommen. De danske krøniker og kilder omtaler heller ikke Gorm som en, der bevidst slog kristne ihjel. End ikke Saxo, der ellers i vid udstrækning lægger sig tæt op ad Adam af Bremens beskrivelse af Gorm den Gamle.
Modsat sin fader var Harald den Gode velvilligt indstillet over for de kristne. I 948 under den tyske kejser Otto den Store 936-973 viede ærkebiskop Adaldag af Hamburg/Bremen tre biskopper til at virke i Danmark. Harald har muligvis regeret i det år, da Gorm – ud fra Adam af Bremens beretning har haft en hadsk indstilling til de kristne. I Slesvig indsattes biskop Hored, i Ribe Liafdag og i Aarhus Reginbrand. At Harald Blåtand kan have regeret allerede i 940'erne støttes af oplysninger fra Svend Estridsen: Ved sin død var Harald ”alderstegen og kropsligt svag” og skal have regeret i 50 år. Tallet er næppe korrekt, men angiver en meget lang regeringstid. Da Harald døde omkring 986, kan hans regeringstid være begyndt omkring 940.
Harald var muligvis konge i 954, da den landsforviste norske konge Erik Blodøkse døde i England, og hans hustru Gunhild med sine sønner fik ophold hos Harald, der opdrog Eriks og Gundhilds søn Harald Gråfeld som sit fosterbarn; men samtidig fortæller Heimskringla at Gunhild og hendes sønner først opholdt sig på Orkneyøerne, men de kan være kommet til Danmark nogle år efter. Ifølge Roskildekrøniken var både Gorm og Harald og senere Harald og Svend Tveskæg samkonger. Det lyder sandsynligt, da dendrokronologiske undersøgelser af træet i Gorms gravkammer viser, at det er fældet sent på året i 958. Gorm må være død omkring det år.
Roskildekrøniken nævner, at Harald Blåtand styrede landet i 15 år, mens faderen levede, mens knytlingesagaen fortæller, at Harald var konge i 30 år, mens kong Gorm stadig levede. De to krønikers angivelse af, hvor længe Harald styrede Danmark under de sidste år af Gorms levetid, skal næppe tages bogstaveligt; der var tale om "et tidsrum af en vis længde".
Harald Blåtand var gift med Tove datter af den vendiske fyrste Mistivoj. En runesten, som Tove lod rejse til minde om sin moder, er den eneste kilde om hende: Runestenen i Sønder Vissing ca. midt mellem Aarhus og Jelling har teksten: ”Tofa (Tove), Mistivojs datter, Harald den Godes, Gorms søns kone, lod gøre dette dødeminde efter sin moder. Det vides ikke, om Tove er moder til noget eller nogen af Haralds kendte børn.
Af andre af Haralds hustruer nævner Adam af Bremen Gunhild og Saxo Gyrid, en søster til Styrbjörn fra Svearike. Såfremt Gyrid er en historisk person, må hun kronologisk være Haralds sidste hustru, og næppe mor til nogle af Haralds kendte børn.
Hiring omtales af Adam af Bremen (den eneste der nævner denne søn), som oplyser, at Harald sendte ham til England med en hær, men at han blev myrdet der. Hiring opfattes ofte som en forvanskning af det nordiske navn Ring, et navn der også optræder i den danske kongerække før Harald Blåtands tid dels hos en kong Ring (også kendt under det latinske navn Anulo), der kortvarigt var konge i år 812 og dels i navneformen Sigurd Ring, som er den nordiske navneform på en konge, formentlig fra sidste del af 700-tallet. Nogle (bl.a. Poul Engelhardt) hævder endda, at 2 forskellige konger bar navnet Sigurd Ring – den anden var konge i 812.Svend Tveskæg, senere dansk konge
Thyra, som først blev gift med sveakongen Styrbjørn, siden med den norske kong Olav Tryggvason
Gunhild, som blev gift i England.Et tidligt oversættelsesforsøg af indskriften på Asmildstenen, der blev fundet i 1950, ville sandsynliggøre, at indskriften refererede til Harald Blåtand, og at der på stenen således skulle optræde to navngivne (ellers ukendte) døtre af Harald Blåtand. Ingen senere oversættelser af indskriften på stenen kommer dog frem til noget, der har relation til Harald Blåtand. De foreslåede døtre i den tidlige oversættelse skulle være:
Ifølge Adam af Bremen skal den tyske kong Otto den Store have foretaget et togt op i Jylland og i et slag have vundet over kong Harald og tvunget ham til at indføre kristendommen hos danerne: "Harald selv modtog straks efter dåben sammen med sin hustru Gunhild og deres lille søn, som vor konge stod fadder til og døbte Svein Otto. Ved samme lejlighed blev den del af danernes land, som ligger på denne side af havet og af den lokale befolkning kaldes Judland, opdelt i tre bispedømmer og lagt ind under bispesædet i Hammaburg." Samme oplyser imidlertid i skolion 20: "I det Herrens år 966 omvendte en mand ved navn Poppo danerne til troen. Han bar i overværelse af vidner et stykke hvidglødende jern, der havde form af en handske, uden at blive skadet. Kong Harald, som så dette, opgav sin afgudsdyrkelse og lod sig med hele sit folk omvende til den sande gudsdyrkelse. Poppo blev forfremmet til biskop."Runeteksten, som Tove gjorde, giver en yderst værdifuld belysning af den politiske situation i Danmark midt i 900-tallet: Giftermål handlede om politik. Adskillige af tidens nordiske konger hentede deres brud fra det vendiske område syd for Østersøen. Området var delt mellem flere stammer. Fra Kiel til Warnowfloden, som munder ud ved Rostock, lå obotritternes land. Området strakte sig sydpå langs Elben. Vigtige centrer var Lübeck, Oldenburg, Plön, Scharstorf og Ratzeburg. Fra floden Warnow mod sydvest til floden Mildenitz herskede Warnavi, som havde nære relationer til obotritterne, ligeledes Linones langs grænsefloden Elben samt stammen Drewani i området ved Hannover. Øst for obotritterne boede liutizierne, som med sine fire stammer herskede over området fra Warnow mod øst til floden Oder. Øen Rügen var Ranernes hjemland.
I 960'erne skete en mærkbar kristningsproces i slavernes område. Haralds svigerfar Mistivoj havde år 967 sikret den obotrittiske overhøjhed over stammen Wagierna i øst. Året efter grundlagdes biskopsstiftet i Oldenburg. Mistivoj antog selv den kristne tro, hvilken han synes at have holdt fast ved resten af sit liv. Han døde i klostret Bardowiek og havde nære kontakter med biskopperne i Oldenburg, af hvilke den første var Egward. For Adam berettede Svend Estridsen, at på den tid var der uafbrudt fred mellem obotritterne og kejser Otto 1., og at slaverne var skatteskyldige til den tyske kejser.
I 973 deltog Harald som tributpligtig i rigsdagen i Quedlinburg under Otto den Store.
Haralds giftermål med Tofa kan være indgået netop i 960'erne. År 974 omtales hans søn Svend som et lille barn. Rimeligvis var Harald allerede ved ægteskabets indgåelse kristen med tanke på både hans svigerfars trosindstilling og fyrstemagt.
Hvad vi ved om Haralds ægteskab med Tofa og tributforhold til den tyske kejser bestyrker oplysningerne om tidsrummet for Haralds dåb. Om Adam af Bremens præcise fastsættelse af dåben til året 966 er korrekt, kan ikke bekræftes af andre kilder, da Adam er den eneste, der har en så præcis tidsangivelse.
Den store runesten og kirken mellem de to gravhøje i Jelling præsenterer kong Harald som kristen. Runestenens tekst lyder: Haraltr kunukr bath kaurua kubl thausi aft kurm fathur sin auk aft thaurui muthur sina. sa haraltr ias sar uan tanmaurk ala auk nuruiak auk tani karthi kristna.
På nudansk: "Harald konge bød gøre dødeminde dette efter Gorm sin fader og efter Thorvi (Thyre) sin moder, den Harald som (for) sig vandt Danmark al og Norge og gjorde danerne kristne."
Teksten viser, at der er tale om tre gode gerninger, som Harald fandt fortjente at blive husket:
Danske konger har eksisteret i det mindste fra begyndelsen af 800-tallet. Ifølge de frankiske rigsannaler - der er skrevet i årbogs-format - gennemførte en dansk konge, Godfred, i 804 i Sliestorp forhandlinger med Karl den Store. I 808 berettes om Gudfreds angreb på slaviske områder og ødelæggelsen af handelspladsen Reric. Efter at Godfred var dræbt i 810, sluttede kejseren fred med Godfreds brodersøn og efterfølger kong Hemming, og året efter bekræftedes freden ved et møde ved Ejderen, hvor 12 navngivne stormænd fra hver side besvor freden, deriblandt Osfrid de Sconaowe, det vil sige "Asfred af Skåne" – hvilket må tages som vidnesbyrd om det danske riges udstrækning fra Sønderjylland mod sydvest til Skåne mod øst. At riget har strakt sig til Vestfold i nord ses af den frankiske rigsannal fra 814. At dette rige endnu eksisterede i slutningen af 800-tallet er bevidnet ved to rejseberetninger ved nordmanden Ottar og angelsakseren Wulfstan, samlet omkring år 900 af kong Alfred af Wessex som tillæg til en oversættelse til angelsaksisk af Orosius verdenshistorie fra 5. århundrede.I første tredjedel af 900-tallet er denne rigsenhed imidlertid blevet opløst: Adam af Bremen kan med Svend Estridsen som kilde oplyse om et rige skabt ved den svenske kong Olavs erobring, senere styret af sønnerne Chnob og Gurd. Videre: "Efter Olaph, sveonernes første mand…, som regerede over danerne sammen med sine sønner, indtog Sigerich hans plads. Han havde ikke regeret længe, før kong Sveins søn, Hardegon, som kom fra nordmannernes land, frarøvede ham tronen. Det er uklart, om disse mange danerkonger eller rettere tyranner herskede samtidig, eller om de levede kort tid efter hinanden." Dette svenske Hedeby-styre er bevidnet ved to runesten rejst af Gnupas hustru Asfrid over sønnen, kong Sigtryg:
Haddeby-sten 2 oplyser med svenske runer: "Asfrid gjorde dette dødeminde efter Sigtryg, hendes og Gnupas søn" og
Haddeby-sten 4 med danske runer: "Asfrid Odinkarsdatter gjorde dette dødeminde efter kong Sigtryg, hendes og Gnupas søn. Gorm ristede runerne."Endvidere oplyser Widukind i sin Sakserkrønike fra omkring 970, at Henrik 1. (Henrik Fuglefænger) af Østfranken i 934 drog med en hær mod danerne, gjorde dem skatskyldige, og tvang deres konge Chnuba til at lade sig døbe." Der kan derfor på dette tidspunkt – hvor Gorm var konge i Jelling – have fandtes et lille særrige i Hedeby med et svensk dynasti, først underkuet af den tyske hersker, siden fordrevet helt fra magten. Men på den anden side kan Widukinds oplysning også være fejlagtig, idet Adam af Bremen også nævner et felttog (ligeledes foretaget af Henrik Fuglefænger) som ikke rammer Gnupa, men derimod Gorm den Gamle. Desuden stammer de fleste af Widukinds oplysninger fra klostrets annaler og i dem står der intet om Chnuba eller dåben.Forholdene i Hedeby-området de næste tiår er ukendte, men ifølge Adam af Bremen skal Hedeby omkring 974 være blevet erobret af kejser Otto 2., men i 982 indtog danerne den borg, Otto havde ladet opføre i grænselandet, og senere – sammen med obotritternes fyste Mistivoj afbrændte de Hamborg. Tilsvarende oplyser tyske annaler, at Harald i 973 havde foretaget et angreb hinsides Elben, men blev tvunget til at slutte fred, yde en afgift og stille sin søn som gidsel, mens Thietmar af Merseburg for året 974 oplyser, at Otto 2. havde besejret "de oprørske danskere" ved at gennembryde den saksiske grænsevold og opføre en ny, fremskudt grænseborg (dette bekræftes af det norrøne skjaldekvad, Vellekla), dog med tilføjelsen, at borgen blev generobret i 983 efter Ottos død.To runesten bevidner sandsynligvis den danske generobring:
Haddeby-sten 1: "Kong Sven satte sten efter sin hirdmand Skarde, som var draget vestpå, men nu fandt døden ved Hedeby" og
Haddeby-sten 3: "Thorulv, Svens hirdmand, rejste denne sten efter sin fælle Erik, som fandt døden, da "drenge" belejrede Hedeby; men han var styresmand, en såre god "dreng"."At Sven i begge tilfælde er Svend Tveskæg virker plausibelt. At han har anført hirden tør udledes af teksterne, og når han på den ene sten omtales som konge, må han enten have været medkonge – eller stenen er rejst, efter han blev konge).
Om Haralds ord henviser til en tidligere generobring af Hedeby-området eller først til begivenhederne i 983 er uklart, men der er ikke overlevet oplysninger om andre steder inden for riget, der i Haralds tid har været adskilt fra dette. At Harald fortsat var konge sandsynliggøres af samarbejdet med svigerfaderen om afbrændingen af Hamborg.
Adam af Bremen oplyser om Haralds magt i Norge: "I Norwegien var Hakkon hersker, indtil nortmannerne fordrev ham, fordi han opførte sig ret så overmodigt. Harald fik ham genindsat med magt og gjorde ham velvilligt indstillet over for Kristi tilhængere… Da Hakkon havde regeret i 35 år, afgik han ved døden. Som sin arving til tronen efterlod han Hartild, der samtidig regerede over danerne og normannerne."I Norge havde Erik Blodøkse hersket en tid. Han blev tvunget i landflygtighed med sin hustru Gunhild og sine mange sønner. Efter at Erik var død i England, kom resten af familien til Harald Blåtand og blev der vel modtagne. En af sønnerne, Harald Gråfeld, skal være blevet antaget af kong Harald til sin fostersøn. Omkring år 960 tog Eriksønnerne magten i Norge. Hakon jarl sad på denne tid som hersker i Trondheim, men han blev snart fordrevet af Eriksønnerne. Hakon blev trods dette vel modtaget af Harald i Danmark, som formentlig havde sine interesser i specielt Viken-området, det vil sige omkring Oslofjorden, og så disse truede af de stadigt mægtigere Eriksønner. Gennem list myrdedes Harald Gråfeld. Snorre Sturlason beretter, at kong Harald så samlede 600 skibe og sejlede til Norge med Hakon jarl. Hakon fik landet, Eriksønnerne måtte flygte til Orkneyøerne og Harald sejlede derefter hjem. Dette skal være sket omkring år 970, og det er sandsynligvis dette overherredømme, Jellingstenen henviser til.
En række byggerier og anlæg af betydeligt omfang fandt sted i Haralds regeringstid og tillægges kongen pga. deres størrelse eller art:
Udbygningen af borganlægget omkring Aros(Aarhus)Tilsammen vidner de om Haralds foretagsomhed.
De to store jordhøje i Jelling på hver sin side af kirken er opført med korte mellemrum. De to høje har sandsynligvis været under opførelse på samme tid. De to høje er rejst hen over et ældre gravminde, en meget stor skibssætning og nøjagtig i dennes akse, ligesom den store runesten står midt mellem højene.
Nordhøjen, der tillige rummer et gravkammer, er påbegyndt omkring 960.Sydhøjen er påbegyndt omkring 964. For Sydhøjens vedkommende ser det ud til, at byggeriet er sket med et par afbrydelser undervejs. Der har sandsynligvis stået en mindre, aflang træbygning på toppen, men dens nærmere karakter og tidsfæstelse er uklar.
Den store Jellingsten meddeler at mindesmærket var opført af Harald over sin fader og sin moder. Det menes, at de to høje er sat til minde over hver af forældrene, selv om der kun er fundet et gravkammer i den ene. Den hædrende omtale af Harald er muligvis en tilføjelse til den oprindelige tekst.Den 1,4 km lange palisade, der omkransede hele anlægget, blev opført omkring 968.Det formodes også, at der har været et større bygningsanlæg i Jelling, som bærer præg af at være et militært område i 981.
Under Jelling Kirke er fundet spor efter tre trækirker, hvoraf den ældste menes at være opført af Harald.Adam af Bremen oplyser, at Harald efter sin død blev ført til Treenighedskirken i Roskilde, som han havde ladet opføre.
Det ældste Dannevirke stammer fra anden halvdel af 600-tallet med en nykonstruktion af volden omkring 737 samt endnu en ombygning, der fandt sted allerede i begyndelsen af 800-tallet. Omkring 968 er Hovedvolden (undtagen den nordligste del, der også kaldes Nordvolden) blevet udsat for en omfattende ombygning. Ligeledes opførtes på samme tid Forbindelsesvolden fra Hovedvolden til den ringvold, der fandtes omkring Hedeby.
Kovirke ligger syd for Hovedvolden og Forbindelsesvolden. Kovirkes snorlige forløb løber fra de fugtige enge omkring Rejde Å mod vest til Selk Nor ved Slien mod øst. Ved dette anlæg har man opnået en bedre forsvarsmæssig udnyttelse af de landskabelige forhold ved et langt kortere voldanlæg end Hovedvolden og Forbindelsesvolden tilsammen; til gengæld mister disse enhver betydning – Kovirke udgør en fremskudt fæstning. Kovirke er ikke sikkert dateret men menes efter sin karakter at være opført efter genvindelsen af grænselandet i 983. I så fald kunne forklaringen på den fremskudte placering være[kilde mangler], at eftersom Hovedvolden og Forbindelsesvolden ikke havde kunnet modstå Otto den Stores angreb i 974, er disse forsvarsværker så at sige blevet kasseret til fordel for et helt nyt og bedre udformet anlæg.
Trelleborgene er navnene på 4 (eller sandsynligvis 5) træbyggede borge opført rundt om i det danske rige omkring 980-981. Hertil regnes:
og sandsynligvis Borrering ved LellingeTil gruppen skal muligvis også regnes et anlæg i Borgeby i Skåne ved navn Trelleborg, der fremviser nogle overensstemmende karakteristika. En endelig bestemmelse af dette må dog afvente flere arkæologiske undersøgelser. Også andre anlæg kan have forekommet.Fælles for de danske anlæg er deres geometriske konstruktion: det er cirkelborge, med volde og V-formet voldgrav foran. De indre borgpladser er inddelt i kvarterer bestående af 4 krumhuse omkring en lukket plads (for Aggersborgs vedkommende i tredobbelt udgave, for det sjællandske Trelleborgs vedkommende med en ydre husrække langs et ydre voldanlæg). Om formålet med disse anlæg har der været delte meninger: man har anset dem for militærkaserner for forberedelse af angrebene på England, eller som borge til undertvingelse af de stedlige befolkninger ved Danmarks samling eller som forsvarsanlæg mod fjendtlige angreb på rigets ulige del fra en ydre fjende. Skønt disse forklaringer ikke udelukker hinanden, svækkes den første ved fravær af vidnedsbyrd om engelske forbindelser og ved borgenes forsvarsmæssige karakter. Den anden forklaring svækkes af manglende begrundelse for en sådan rigssamling, hvis Hedeby-området (hvor en sådan borg ikke er fundet) var den eneste del af landet, der påviseligt var adskilt fra rigsfællesskabet i perioder, hvortil kommer påvisningen af en handelsplads ved sjællandske Trelleborg, hvilket ikke virker sandsynligt for en tvangsborg. Derimod synes det rimeligt, at kong Harald efter Otto den Stores hærtog op i Jylland i 974 måtte have fundet det fornødent at lade opføre en række regionale forsvarsanlæg, der kunne modstå et første angreb indtil hjælp fra de andre borge måtte komme til undsætning. At Aggersborg er større end de andre trelleborge kunne skyldes nærheden til Norge, der jo lå under Harald.De brandspor, der er fundet ved Fyrkat, Trelleborg på Sjælland og senest Borrering, skal måske ses i forbindelse med Haralds afsættelse som konge.
En 700 meter lang træbro Ravningbroen over Vejleådalen ved landsbyen Ravning omkring 10 km syd for Jelling er dateret til 980 – 985. Broen er således fra samme tid som flere andre store anlæg tilskrevet kong Harald, og også broen har med sin størrelse et præg, der gør det nærliggende, at Harald har bygget den. Det er muligt, at broen har spillet en rolle i en samlet forsvarsplanlægning i sammenhæng med trelleborgene og forstærkningen af Aros borgen samme år.
Aarhus var allerede i begyndelsen eller midten af 900-tallet blevet stærkt befæstet, måske som følge af uroligheder.
Volden om den gamle bykerne er delvist bevaret og kan ses ca. 4 m under gadeniveau på Vikingemuseet. Byens forsvarsanlæg blev ligeledes forstærket af kong Harald Blåtand i 980 e.Kr.
At Aarhus ligger i centrum af den nord/sydgående forsvarslinje som Vikingeborgene udgør, har ført til spekulationer om en militær sammenhæng mellem Aarhus befæstning og disse borge.
Harald blev i sin alderdom afsat som konge. Saxo fortæller om årsagen til det: "Siden udbød Harald hele rigets flåde for ikke at være dårligt rustet til et kæmpeværk, han havde for. Han befalede, at folk og fæ med forenede kræfter skulle slæbe en vældig stor sten fra stranden, hvor den lå ovre i Jylland, op til hans mors gravhøj, hvor han ville rejse den som mindesmærke". Denne opgave brød flådens høvedsmænd sig ikke om, og fik sønnen Svend – der var blandt dem – ophidset mod faderen. Kongen havde kun haft tanke for stenflytningen, men efter at være blevet underrettet af et medlem fra flådemandskabet "angrede kongen, at han havde spændt folk i åget som andet fæ, for i det samme, han opgav at slæbe stenen videre og bad mandskabet lade den ligge og i stedet gribe til våben, fik han folkenes stivsind og trods at føle. Hæren harmedes over den hån, han havde vist den ved at sætte den til sådan hæderløs syssel og vægrede sig nu ved at gribe til våben for ham, der havde lagt dem under åget."Om Haralds sidste levetid og død beretter Adam af Bremen, at der opstod uro blandt de kristne danskere, da "Svein Otto, den store danerkonge Harolds søn, forsøgte først flere anslag mod sin fader og planlagde dernæst sammen med dem, som denne havde tvunget til at antage kristendommen, at afsætte den nu aldrende og svagelige konge. Pludselig indgår da danerne en sammensværgelse, afsværger deres kristne tro, indsætter Svein som konge og erklærer Harold krig.... I denne ulykkelige krig, der var værre end en borgerkrig, led Harold og hans folk nederlag. Han selv flygtede såret fra slagmarken, gik om bord i et skib, og undslag til slavernes by Jumne. Her tog man mod forventning – befolkningen var jo hedninge – gæstfrit imod ham. Han var imidlertid svækket af sine sår, og få dage efter afgik han ved døden bekendende sig til Kristus. En efterfølgende beretning angiver, at hans lig af hæren blev transporteret til hans hjemstavn, hvor det blev begravet i Roscald by i den kirke, som han selv havde ladet opføre til ære for den hellige Treenighed."Sammenstillet giver de to beretninger en rimelig forklaring på oprøret mod Harald: flytningen af tunge sten (som den store Jellingsten) og misbrug af hæren til byggeopgaver – måske parret med, at sønnen Svend var leder af hirden – har skabt en situation, hvor et oprør mod kong Harald havde let ved at finde sin leder i kongesønnen. At tiden fra oprørets udbrud til kongens død var meget kort, lader Adam af Bremens fremstilling ikke tvivl om; sandsynligvis skete det i 986. Hvis det er rigtigt, at Haralds selvbesmykkelse på den store Jellingsten er en senere tilføjelse til den oprindelige, forældrehædrende, tekst, og hvis denne er sket efter 983, kunne begivenhedsforløbet i hovedtræk være dette: på sine ældre dage og efter genvindelsen af Hedeby-området har Harald gjort sine tilføjelser og besmykket den gamle mindesten med billeder. Det har været for meget for hirden, som i sin tid slæbte stenen til Jelling og havde dette i bitter erindring og måske også bevidstheden om, at det var Svend, der som hirdfører og medkonge på sin faders vegne havde genvundet Hedeby. Et oprør er brudt ud, man har valgt kongesønnen og hirdens fører Svend som sin leder, det er kommet til slag mellem fader og søn (måske har Harald i første omgang søgt tilflugt på sine trelleborge, hvilket kunne forklare brandspor ved Fyrkat og Trelleborg), Harald led nederlag, blev såret og flygtede til Jumne, hvor han døde af sine sår.
Olaf Olsen har stillet sig tvivlende overfor tidspunktet for Harald Blåtands død Ved at flytte denne fra 985/86 til 979 fik han placeret Svend ved kongemagten på det afgørende tidspunkt, hvor Vikingeborgene blev opført. Denne teori er senere udbygget af Poul Skaaning, men generelt er historikere skeptiske overfor denne ændring i Danmarkshistorien.
Tilnavnet Blåtand optræder første gang i Roskildekrøniken fra 1140 og den gængse forklaring er, at Harald må have haft en iøjnefaldende dårlig tand, der har været blå (eller sort, da "blå" betød mørk).
En anden forklaring kan ifølge museumsinspektør ved Kongernes Jelling Hans Ole Mathiesen være, at Harald gik i blåt tøj. Den blå farve var nemlig den dyreste, så ved at gå i blåt understregede Harald sin kongeværdighed.
En tredje teori er, at "thandr" både kunne beryde fyrste og tand, og da "bla" var alle nuancer a blå, altså slt fra den lyseste lyseblå til den mørkeste sort, og derfor kan han også være blevet kaldt "Harald den Sorte Fyrste".Og det forsvarer jo at hans søn, Svend, kunne slå sin egen far ihjel.
"Blåtand" (engelsk: Bluetooth) bruges om den trådløse Bluetooth-teknologi designet af den svenske telekommunikationsvirksomhed Ericsson. Teknologien bruges til trådløs forbindelse mellem computere, mobiltelefoner, PDA'er, printere, osv. Bluetooth-kommunikationsprotokollen er opkaldt efter kongen, angiveligt på grund af hans evner til kommunikation mellem forskellige fraktioner.
Bluetooths logo bygger på runerne for hans initialer, H og B (i den yngre futharks version) (hhv.  og )
The Long Ships (dansk: Røde Orm og langskibet) fra 1964 (produceret af Warwick Film Productions og Avala Film), med Clifford Evans som King Harald.
Vølvens forbandelse fra 2009 (produceret af Cosmo Film), med Kim Bodnia som Harald Blåtand.
Borgeby Slott. Ett tusenårigt drama fra 2012 (produceret af det skånske SundTV), med Björn Jakobsen som Harald Blåtand.
DSB's IC3-togsæt nr. 35 er adopteret af Hobro og den 4. maj 1991 døbt Harald Blåtand. Indvendigt er toget udsmykket med Jellingsten og borgplaner.
Adam af Bremens krønike (oversat og kommenteret af Allan A. Lund); Wormanium 2000; ISBN 87-89531-01-9
Aksel E. Christensen: Vikingetidens Danmark paa oldhistorisk baggrund; 2. udgave; Akademisk Forlag, Universitetsforlaget i København 1977; ISBN 87-500-1732-2
Jørgen Jensen: Danmarks Oldtid. Yngre jernalder og vikingetid 400-1050 e.Kr.; Gyldendal, Viborg 2004; ISBN 87-02-00333-3
Erik Moltke: Runerne i Danmark og deres oprindelse; Forum, København 1976; ISBN 87-553-0426-5
Sture Bolin: "Danmark och Tyskland under Harald Gormsson. Grundlinjer i dansk historia under 900-talet" (Scandia, Bind IV (1931), s. 184-209)
Aksel E. Christensen: Mellem vikingetid og Valdemarstid. Et forsøg paa en syntese; Historisk Tidsskrift, Bd. 12, rk. 2; 1966
Aksel E. Christensen: Historiske Identifikationsmuligheder/Hvilken (kong) Svend belejrede Hedeby?; Historisk Tidsskrift, Bd. 12, rk. 5; 1971
Vilh. la Cour: Hvem byggede "forbindelsesvolden mellem Haddeby nor og Danevirke sø?; Historisk Tidsskrift, Bd. 8, rk. 2; 1909
Vilh. la Cour: Kong Gorm og Dronning Tyre; Historisk Tidsskrift, Bd. 9, rk. 5; 1926
Svend Ellehøj: Olav Tryggvesons fald og Venderne; Historisk Tidsskrift, Bd. 11, rk. 4; 1953
Kr. Erslev: Dronning Tyre og Dannevirke; Historisk Tidsskrift, Bd. 9, rk. 6; 1929
Lis Jacobsen: Kong Haralds og Kong Gorms Jelling-Monumenter; Scandia, Bd. 4; 1931; s. 234-269
Lis Jacobsen: "Runeindskrifternes vidnesbyrd om kampene omkring Hedeby. Fra Harald Gormssøn til Sven Estridsøn." (Scandia, Vol 8, Nr 1 (1935); s. 64-79)
Henrik Larsen: Hvad Ret havde Gorm den Gamle og hans Slægt til Danmarks Throne?, Historie/Jyske Samlinger, Bd. 5, Rk. 3; 1937
Michael Linton (anmeldelse af: Poul Skaaning: Harald Blåtands sidste kamp. Trelleborgene og brydningerne i dansk vikingetid 979-983); Historie/Jyske Samlinger, Ny rk., 19; 1991
Erik Moltke: Runologisk datering/Hvilken (kong) Svend belejrede Hedeby?; Historisk Tidsskrift, Bd. 12, rk. 5; 1971
Bent Østergaard: Sven Estridsens danmarkshistorie. Danmarks politiske historie ca. 890-985; Historie/Jyske Samlinger 1994.

Harald Høffding (født 11. marts 1843 i København, død 2. juli 1931 i København) var en dansk filosof og teolog, professor i filosofi ved Københavns Universitet 1883- 1915 og dets rektor 1901-1902. Han var bror til Theodor Høffding.
Harald Høffding var meget virksom gennem hele sit liv. Særlig stor betydning havde han som lærer, først som docent, senere som professor, men endnu større betydning fik han gennem sit omfattende forfatterskab. Som højdepunkter i dette står doktorafhandlingen "Den antike Opfattelse af Menneskets Villie" fra 1870, "Philosophien i Tydskland efter Hegel" fra 1872, "Etik. En Fremstilling af de etiske Principper og deres Anvendelse på de vigtige Livsforhold" fra 1887, "Den nyere Filosofis Historie" I-II udgivet 1894-1895, "Religionsfilosofi" fra 1901 og "Den menneskelige Tanke, dens Former og Opgaver" fra 1910. Foruden disse udgav han monografier over Kierkegaard, Rousseau og Spinoza, psykologiske, etiske, filosofihistoriske og erkendelsesteoretiske studier, afhandlinger, artikler og anmeldelser samt holdt foredrag, hvilket udgjorde led i hans fortsatte fortolkning, som førte frem til hans endelige filosofiske standpunkter.Hans filosofi omfattede 4 (eller 5) hovedproblemer: bevidsthedsproblemet, erkendelsesproblemet, tilværelsesproblemet og vurderingsproblemet (der var opdelt i et etisk og et religiøst aspekt).
Harald Høffding var søn af grundlæggeren af firmaet N.F. Høffding. Under gunstige ydre forhold tilbragte han sine første 27 år i sine forældres københavnske borgerhjem. Han blev student i 1861 fra Metropolitanskolen. Hans filosofiske interesser var blevet vakt i skoletiden ved læsningen af Platons Symposion. I en senere afhandling om dette skrift karakteriserede han Sokrates således, som han der træder frem, som den, der blev forbilledet gennem årtusinder for enhver, der sætter sin personlighed ind i høj stræben og har sit liv i den stadige higen fra det endelige mod det uendelige og i bestræbelsen for at vække den samme stræben hos andre. Fra først af var han ledet af en religiøs trang, med iver tog han fat på teologien for at udvikle og klare den vågnende religiøse sans. Men som han senere i sin psykologi kom til at udvikle vedrørende al trang gælder det også her, at denne trang ikke var sig sit mål klart bevidst. Ved læsningen af Søren Kierkegaards skrifter blev det ham klart, at det var et stort selvbedrag, når kirken og "den moderne Kristendom" mente at have nået en harmoni mellem det indre personlighedsliv, der kræves i den oprindelige kristendom, og det ydre liv, som det føres i familie og stat, i kunst og videnskab. Men heller ikke Kierkegaard tilfredsstillede hans trang; som det før havde været de teologiske bøger med deres uklare sammensmelten, som han i utålmodighed havde kastet hen ad gulvet, blev det nu de kierkegaardske bøger, fordi han ikke kunne forlige deres livsfjerne indhold med hans egne erfaringer om rent menneskelige forholds værdi: 
"Jeg kom i et levende Forhold til Livet uden for Lønkamret".Hermed menes vist nok hans forlovelse, der fandt sted 1865, samme år, som han havde taget teologisk embedseksamen.
"Snart blev ogsaa Videnskaben for mig en Realitet, der krævede sin selvstændige Plads ved enhver alvorlig Opgørelse af Livets Regnskab. Studiet af den græske Tænkning var herved af stor Betydning; den lærte mig at indse Muligheden af og Værdien af en fri menneskelig Livsforstaaelse og Livsførelse".Selv om Høffding således i flere henseender var kommet i modsætning til Kierkegaard, er der dog en særdeles stor del af det, som Kierkegaard havde åbnet hans øjne for, der var forblevet bestanddele af hans egen filosofi.
Efter, at han en kort tid havde stået Rasmus Nielsens dualistiske lære om forholdet mellem tro og viden nær, som det fremgår af skriftet Filosofi og Teologi fra 1866, fandt hans trang sin blivende arbejdsplads, da han kom til at stå på "den videnskabelige Realismes Grundlag". Ifølge denne opfattelse er alt i naturen at forklare ved naturen selv, der findes altså kun naturlige årsager, og da alt er i naturen, kendes intet "inden for" og "uden for". Den videnskabelige realisme er: 
"foreløbig den eneste Maade, paa hvilken vor almindelige Verdensanskuelse kan komme i Harmoni med den Aand, i hvilken videnskabelige Enkeltundersøgelser ledes, fordi den selv ikke er andet end den moderne Videnskabs Aand".Til udviklingen af Høffdings filosofi i den positivistiske retning bidrog et studieophold i Paris 1868-69, efter at Høffding 1868 havde vundet universitetets guldmedalje. Han kom til at høre med blandt dem i Danmark, der åbnede øjnene for åndsliv og filosofi uden for Tyskland. Navnlig kom Comte til at optage ham stærkt samt Stuart Mill, Spencer og Darwin, og han søgte tilbage til de ældre engelske filosoffer, særlig til Hume. 1870 blev han dr.phil. på en afhandling om Den antikke Opfattelse af Menneskets Villie. Samme år giftede han sig, sin hustru mistede han allerede 1877. Fra 1871 virkede han som privat docent, desuden fortsatte han den efter embedseksamen påbegyndte lærervirksomhed ved københavnske skoler. 1874 udkom "Den engelske Filosofi i vor Tid", der kan betragtes som hans gennembrudsarbejde, 1876 udkom "Om Grundlaget for den humane Etik". 1880 blev Høffding udnævnt til midlertidig docent, og 1883 udnævntes han, trods det, at han havde talt ved studentersamfundets første mødeaften, var provisoriefjendtlig og fritænkerisk, til Rasmus Nielsens efterfølger som professor i filosofi. Den stilling, han nu havde opnået, kan antages at have fyldestgjort den for ham karakteristiske trang til personlighedsudfoldning og indleven i arbejdet, der kommer til orde, ved at han fordrede, at hans arbejde, for at kunne tilfredsstille ham, måtte være af væsentlig betydning for hans personlighed.
1882 var hans "Psykologi i Omrids paa Grundlag af Erfaring" udkommet (9. forkortede udgave udkom 1920). Det er en velafvejet fremstilling, der får sin fasthed ved at hvile på nøje gennemtænkte filosofiske grundanskuelser. Idet disse stadig bringes i forbindelse med de psykologiske spørgsmål, får bogen en videre horisont, end en rent faglig oversigt ville have, og bliver en indledning til filosofien. "Det er for saa vidt en »Psykologi uden Sjæl«, som den intet udsiger om Sjælelivets absolutte Væsen, eller om der i det hele gives et saadant absolut Væsen". 
Bevidsthedens grundbestemmelse er for Høffding spørgsmålet om en sammenfattende virken, syntesen. Ved denne kraft, der er viljens mest fundamentale form, holdes de mangfoldige bevidsthedselementer sammen og forenes til at være en og samme bevidstheds indhold. Som alt liv består under en stadig kamp med modsætninger, består sjælelivet under en stadig stræben efter at harmonisere de stridende elementer. Fra sanseanskuelsen til det højeste personlighedsliv forfølger Høffding denne sammenfattende virken. Man kan formode, at det er hans splittede og uudholdeligt oprevne sindstilstand under bruddet med teologien, samt hans trang til personligt at forene det ydre og det indre liv, der var kommet til at stå som modsætninger for ham, der har skærpet hans blik for den stadigt kæmpende sammenfattende virken. Desuden er der her en betydningsfuld overensstemmelse med Kant og med Kierkegaard; med sidstnævnte navnlig, hvor syntesen vurderes efter mængden af og modsætningen mellem de elementer, den formår at sammenfatte. 
I nøje forbindelse med syntesen står for Høffding forholdsloven, der siger, at bevidsthedslivet ikke kan opløses i en række enkelte, indbyrdes uafhængige dannelser, idet hver bevidsthedsdannelse er bestemt ved sammenhængen og forholdet til andre. Sætningen medfører, at det for vor erkendelse er en uløselig opgave at omfatte absolutte genstande, der ikke står i forhold til noget fra dem forskelligt, så som verden som helhed eller Gud som absolut årsag. 
Foruden gennem forholdsloven står også på anden måde Høffdings erkendelseslære i forbindelse med syntesebegrebet. "Erkendelsesproblemet opstår, når der spørges, hvorpå forståelsens gyldighed beror, og hvorvidt den strækker sig." Sandhed kan ikke være overensstemmelse mellem vor erkendelse og virkelighed, da vi ikke kender en af vor erkendelse uafhængig virkelighed. Sandheds- eller virkelighedskriterium bliver for Høffding den indbyrdes overensstemmelse mellem den størst mulige mængde af iagttagelser. Den sandhed, et menneske kan opnå, følger således af menneskets egen natur, af dets nødvendige stræben efter enhed og sammenhæng. Årsagsbegrebet er udtryk for bevidsthedens stræben efter en sammenhæng, i hvilken den stadig kan blive sig selv lig. Man nøjes nemlig ikke med at holde sig til den uundgåelige på hinanden følgen af to fænomener, men søger at opfatte dem som ensartede i deres væsen, så at det, vi kalder virkning, står som en kontinuerlig fortsættelse af det, vi kalder årsagen. Høffding betoner stærkt erkendelsesarbejdets uafsluttelige karakter. Fuld erfaringsbekræftelse på årsagssætningen kan ifølge Hume aldrig opnås. Emnernes uudtømmelighed gør virkelighedskriteriet til et ideal, der aldrig kan nås. Ethvert svar på et af erkendelsens spørgsmål indeholder selv nye spørgsmål:
"Tankens Ufuldendthed, Nødvendigheden af stedse fornyet Stræben efter Sandhed, har maaske sin Grund i, at der opstaar ny Elementer inden for Tilværelsen. I saa Fald vilde det ikke blot være os, der opdagede noget nyt, men det vilde være Tilværelsen selv, der fornyedes og maatte bringe sine ny Elementer i Samklang med de ældre. I hvert Tilfælde er der een Ting, som ikke er færdig, nemlig vor Tænkning, som jo dog ogsaa er et Element i Virkeligheden".
Høffdings opfattelse af forholdet mellem det åndelige og det materielle, som han giver navn af identitetshypotesen, og som er beslægtet med Spinozas, går ud på, at det drejer sig om to i erfaringen givne udtryk for et og samme væsen, således at det er det samme, der i den ydre verden træder frem som en bestemt hjerneproces, der i den indre verden træder frem som en bestemt bevidsthedsdannelse. Høffding antyder den mulighed som logisk uangribelig, at der ud over de to i erfaringen givne er flere sider ved tilværelsen, som ikke fremtræder for os, men som indeholder grunden til tvedelingen inden for erfaringen. I det hele antyder han, at uløseligheden af vore dybeste problemer kan have sin grund i, at kun brudstykker af tilværelsen er os tilgængelige. Det er muligt, at det åndelige står tilværelsens inderste væsen nærmere end det materielle. For Høffding er det åndelige og det materielle ikke selvstændige modsætninger, men hele tilværelsen udgør en enhed og delagtiggøres derved i den værdi, der tilkommer den åndelige verden.I "Psykologiske Undersøgelser", trykt i Videnskabernes Selskabs Skrifter 1889 (af selskabet blev han medlem 1884) samt i "Zur Theorie des Wiedererkennens", trykt i "Wundt's Studien", Bd VIII, har Høffding behandlet genkendelsen og særlig fremdraget den umiddelbare genkendelse.
1887 udkom "Etik. En Fremstilling af de etiske Principper og deres Anvendelser paa de vigtigste Livsforhold" (4. udgave 1913). I 1891 fulgte "Etiske Undersøgelser", hvor navnlig betonedes, at den etiske lovs fordringer ikke kan være ens for alle, men — for at være retfærdig — må individualiseres, således at enhver kommer til at yde i forhold til sine evner. Høffdings opfattelse er, at de etiske principper — grundlaget for alle domme om godt og ondt — har deres udspring i selve menneskets natur og vilkår, og er uafhængig af alle autoriteter. Høffding håbede, at der i hans fremstilling ikke fandtes noget forsøg på begrundelse, der ikke støtter sig til biologi, psykologi eller sociologi. Hensynet til den største og mest omfattende velfærd bliver for Høffding princippet for al etisk begrundelse. Høffding hævder, at selve velfærdsprincippet ikke kan begrundes rent logisk fornuftmæssigt, hvilket blandt andet fremgår af, at der er flere grundmålestokke, som er logisk lige uangribelige. Hvilken målestok, der kommer til anvendelse, afhænger af bestemte psykologisk-historiske forudsætninger, især gælder, at den, der skal anerkende og for alvor anvende velfærdsprincippet, ikke må være egoist eller individualist, fanatisk patriot eller sekterer, men må formå at følge de menneskelige handlinger med uinteresseret og universel sympati. Denne følelsesbeskaffenhed er for Høffding velfærdsprincippets subjektive forudsætning, uden hvilken det kun er intellektuel kuriositet, når man anvender princippet. Høffdings opfattelse munder således ud i en fordring om, at vurderingsprincippet skal være udtryk for personlighedens beskaffenhed, dette er fordringen om personlig sandhed, der i overensstemmelse med Søren Kierkegaard's tænken går som en rød tråd gennem hele Høffdings filosofi. 
I samklang hermed bliver for Høffding velfærdsprincippet næsten identisk med den størst mulige hensyntagen til hver enkelt individ, et personligt væsen må ikke på noget punkt behandles som blot middel. Det enkelte individ skal hævde sig udad til og indad til, for at det — ved at få lejlighed til at udfolde sig så frit og alsidigt som muligt — kan komme til at stå som et selvstændigt og ejendommeligt led af slægten. Det har noget i sig, som ganske på samme vis ikke kommer igen hos noget andet individ. Når Høffding meget stærkt betoner det sociale synspunkt, drejer det sig her dels om hensynet til alle individer, idet samfundslivets højeste formål og bedste middel er den frie udfoldelse af de enkelte individers ejendommelige kræfter, dels drejer det sig om hensynet til det enkelte individ, idet det enkelte individ gennem deltagelse i slægtens liv og arbejde udvikler sit eget væsen. I en udførlig behandling af spørgsmålet om viljens frihed slutter Høffding sig til deterministerne. Hans egen lære får sin ejendommelige tone ved, at han fremhæver, at selve den etiske stræben er et tegn på, at verden ikke er færdig. Der er en del af verdensarbejdet, som kun mennesker kan gøre. En del af verdensudviklingen foregår gennem selve den menneskelige handlen. Hvilken vægt den har i forhold til andre årsager, kan kun erfaring lære, men den må ikke være nul, hvis en etik skal være mulig. Den udførlige og indholdsrige drøftelse af de vigtigste livsforhold i Høffdings etik har været til orientering for mange. Karakteristisk for Høffding er, at den væsentlige målestok for den materielle kulturs højde består i, i hvor høj grad den fører over til ideel kultur.
I 1889—1890 førtes i "Tilskueren" en heftig fejde mellem Høffding og Georg Brandes i anledning af en artikel af sidstnævnte, i hvilken Nietzsche fremdroges for læseverdenen.
I 1893 udkom "Kontinuiteten i Kant's filosofiske Udvikling" i Videnskabernes Selskabs Skrifter, hvorved Høffding kom til at indtage en fremragende stilling blandt Kant-forskere. 1920 udnævntes han til æresmedlem af Kant-selskabet.
1894—95 udkom i hefter "Den nyere Filosofis Historie". Værket er med sin i forhold til emnet beundringsværdigt letforståelige fremstilling langt den bedste behandling af dette emne, der foreligger. Høffding lagde megen vægt på karakteristikken af filosoffernes personlighed, da denne har stor indflydelse på problemernes behandling, endvidere fremdrog han forbindelsen med tidsforholdene og den hele åndelige situation, men navnlig med naturvidenskaberne, idet den nyere filosofis afgørende problemer bestemmes ved selve det faktum, at den moderne naturvidenskab blev til. Det er ingenlunde en ren historisk interesse, dette værk skylder sin oprindelse. Det gælder i almindelighed for Høffding, at hans egne anskuelser kom frem og klargøres derved, at han søgte forstående at tage stilling til de anskuelser og benytte sig af de erfaringer, som er blevet fremdraget ikke alene af filosofiens, men i det hele af menneskehedens store mænd og store bevægelser på alle områder og fra alle tider. Den verden, han således gennem sin overmåde omfattende læsning stod i levende samkvem med, bidrog til det præg af stilfærdig åndsfornemhed, der karakteriserede ham.
1901 udkom Høffdings "Religionsfilosofi", hvor han benytter sig af sine erfaringer vundne ved at have levet i en modsat lejr, og søger at finde en dybere liggende sammenhæng bag den stærke modsætning. 
For Høffding er religionsspørgsmålet et spørgsmål om bestående værdier til trods for, at religionens betydning kan siges at blive svækket ved udspaltning af videnskab og etik:
"I religionens klassiske tider står den som den ene, koncentrerede form, i hvilken alle åndslivets fornødenheder tilfredsstilles; religionen er som sådan ikke blot hjælp og trøst, men er poesi moral og videnskab, eller den formår i hvert tilfælde at optage disse områder i sig på en organisk måde. Efterat disse forskellige områder have emanciperet sig, og hvert for sig udvikler sig efter sine egne love, bliver der spørgsmål hvorvidt åndslivet - hvad værdi angår - har bevaret om, sin kontinuitet under denne overgang fra koncentration til differentiation", eller udtrykt anderledes: spørgsmålet er, om der efter, at de videnskabelige og etiske områder er blevet udskilte fra religionen, er gået umistelige værdier tabt, eller om der er opstået andre værdier, der modsvarer de religiøse. Arbejdsdelingen, der på den materielle kulturs område er årsagen til det sociale problem, er på det åndelige livs område årsagen til det religiøse problem. Det er langt fra, at Høffding nægter, at der er gåder, men han søger at vise, at over for de gåder, som den selvstændiggjorte videnskab ikke kan løse, kan de religiøse forestillinger i ingen henseende hjælpe til forståelse, tvært imod kommer gåderne igen i forstørret målestok inden for religionen. I sit inderste væsen har religionen ikke med forståelse, men med vurderingen af tilværelsen at gøre. Religiøs erfaring vedrører forholdet mellem værdi og virkelighed. Religiøs følelse fremkommer, når der er en stræben efter at hævde værdierne trods den for viljen uovervindelige modstand, som virkeligheden frembyder. 
Høffding mener, at troen er en fastholdelse af overbevisningen om værdiens beståen, at der uanset tilværelsens omskiftelser bevares en mulighed for, at livsværdierne ikke forringes, selv om de optræder i vidt forskellige former beroende på de skiftende tiders behov. Inderst inde bag alle religiøse forestillinger er denne tro kernen, de er faktisk billedlige, symbolske udtryk for denne tro, hvor meget end den troende selv kan mene, at de udsiger objektive sandheder. De er tydninger af de oplevelser, der inden for trangen til at hævde værdiernes beståen fremkommer ved mødet mellem værdi og virkelighed. Høffding mener, at berettigelsen af troen på værdiens beståen vel ikke kan godtgøres videnskabeligt, men at en sådan tro er forenelig med den videnskabelige forsken. 
Et vigtigt problem for troen på værdiens beståen, der også uafhængig heraf er meget betydningsfuldt, vedrører, om der er mulighed for nye former for harmonisk koncentration svarende til dem, religionen i sin klassiske tid har frembudt, således at de værdier bevares, der ellers ville forsvinde med de hidtidige religiøse former. Høffding mener, at vi foreløbig lever i kritikkens og analysens tid, men at de åndelige livsvilkår dog muliggør en fremskridende udvikling af et religiøst standpunkt uden myte, dogme og kultus, en frugt af personlig erfaring, der skaffer sig udtryk i en livspoesi, som former sig forskelligt efter den enkeltes ejendommelighed; udviklingen vil fremskyndes, når eftervirkningen af den dogmatiske snæverhed og den kritiske blaserthed er forsvundne.
Mens Høffding ikke mente, at videnskabens overtagelse af religionens tidligere rolle som den, der forklarer tilværelsens gåder, og han heller ikke mente, at etikkens adskillelse fra religionen udgjorde noget tab, fandt han, at der var et område, som ikke lod sig ækvivalere inden for andre former for åndeligt liv, nemlig "livspoesi", hvilken han igen fandt nært beslægtet med den livsanskuelse, som Kierkegaard kaldte "humor". Han skrev herom: 
"Den livsanskuelse eller livsfølelse, der således opstår, fastholder forvisningen om en stor sammenhæng i tilværelsen, hvad værdier såvel som andre emner og elementer angår, og kan derfor vende sig spøgende mod livets tilskikkelser, fordi de står magtesløse overfor det højeste og det bedste, såvel som mod alle forsøg på at udsige det uudsigelige.""...Hvad de gamle religioner angår, vil deres blivende værdi, fra et standpunkt som det antydede, væsentligt bestå i den store poesi, gennem hvilken de har formået at udtrykke livets modsætninger, dets højdepunkter og dets dybder."Denne livsstemning eller totalfølelse har Høffding senere nærmere undersøgt i "Den store Humor" (1916). 
Høffding hævder energisk personlighedsprincippet. Man kan ikke have religion på anden hånd. Enhver må være sin egen præst. Religionen må udspringe på ny af det inderste i hver enkelt personlighed. I "Religionsfilosofi" fremdrages en række ulige religiøse typer, dette har blandt andet til formål at tjene som indlæg for personlighedsprincippet og mod al dogmatisme ved at gøre det til et stort spørgsmål, om ulige personligheder kan have »samme« religion.Hævdelsen af sætningen om værdiens beståen har en etisk tendens. For det første fordi den kræver en stadig stræben efter at frembringe værdier i virkelighedens verden (for det "hinsidige" har Høffding ingen interesse), for det andet fordi de oplevelser, hvori sætningen gennem et centralt opgør med alle livets sider og retninger får magt over sindet, står for Høffding som i høj grad værdifulde ved deres rige, koncentrerede liv. Endvidere kræver sætningen en stadig stræben efter at fremdrage og opdage de værdier, der findes. Dette sidste står i nøje forbindelse med den side ved Høffdings væsen, der medfører, at al kritik, der kun er kritik, hån, spot og kynisme, er ham imod, idet han søger at leve sit liv i et ganske umiddelbart forhold til en omfattende værdiernes verden.
Blandt hans skrifter fra de følgende år kan nævnes: universitetsfestskriftet "Filosofiske Problemer" (1902), "Moderne Filosofer" (1904), "Mindre Arbejder", II Rk. (1905), "Danske Filosofer" (1909), "Religion og Videnskab" (1910). Ligeledes i 1910 kom Høffdings erkendelseslære: "Den menneskelige Tanke, dens Former og Opgaver", hvori Høffding gør rede for "de Forudsætninger, der for mig er de første, og de Slutninger, der for mig er de sidste". Bogen behandler tankens psykologi, historie, former eller kategorier, samt dens problemer vedrørende selve erkendelsen, verdensanskuelsen og vurderingen. Den livsstemning, der ligger bag, er "et Standpunkt, paa hvilket der gennem Livets Blanding af Tragedie og Komedie, af Sejr og Nederlag er vunden en Grundstemning, som paa en Gang har Karakteren af Alvor — formedelst det Store, der er oplevet, og den Smerte, det ofte har kostet, — og af Ironi overfor ethvert Forsøg paa i Billeder eller i Begreber at ville udtrykke, hvad der i sin Fylde og ved sine Modsætninger sprænger enhver Form, man forsøger at slaa fast. Den Livsanskuelse eller Livsfølelse, der saaledes opstaar, fastholder Forvisningen om en stor Enhed i Tilværelsen, hvad Værdier o. a. Emner og Elementer angaar, og kan derfor vende sig spøgende mod Livets Tilskikkelser, fordi de er magtesløse over for hin Forvisning, lige saa vel som mod Forsøgene paa at udsige det uudsigelige. Spøgen faar dog Vemodets Karakter, fordi der stadig føles en Modsigelse ved, at det Store saa ofte er knyttet til det Ringe, og ved, at det ikke kan lykkes at faa sagt et afsluttende Ord om Livets Kerne og Livets Kaar. Bag Ironien og Vemodet ligger en stor Resignation".På svensk kom 1911 "Personlighetsprincipen i Filosofin", svarende til en række forelæsninger holdt ved universitetet i Helsingfors. I det hele har Høffding ved gæsteforelæsninger ved fremmede universiteter og på anden måde personlig stærkt taget del i det internationale åndsliv. Ved en række universiteter er han æresdoktor. 1913 udkom "Mindre Arbejder", III Rk., 1914 "Henri Bergsons Filosofi". Samme år tildeltes der Høffding æresboligen på Carlsberg. 1915 tog han sin afsked som professor. 
I høj grad var det lykkedes ham ved forelæsningernes indhold, ved sin rene og velvillige personlighed, ved sin interesse for de unge, at gøre "rusforelæsningerne" til en betydningsfuld og påskønnet indledning til studierne. Til brug ved "rusforelæsningerne" har Høffding udgivet en lille "Formel Logik" samt en "Kort Oversigt over den nyere Filosofis Historie", på tysk findes en noget udførligere fremstilling: "Lehrbuch der Geschichte der neueren Philosophie" (1907).I Videnskabernes Selskabs Skrifter udkom 1917 "Totalitet som Kategori" og 1918 "Spinoza's Ethica. Analyse og Karakteristik", hvori resultaterne fremlægges af de i ungdomsårene påbegyndte og ofte genoptagne studier af denne af Høffding så højt beundrede filosof, Samme år udkom "Oplevelse og Tydning. Religionsfilosofiske Studier", 1920 udkom "Ledende Tanker i det nittende Aarhundrede", der karakteriseres som gennemførelsens og erfaringsbekræftelsens Tid. Samme år kom i Videnskabernes Selskabs Meddelelser »Bemærkninger om den platoniske Dialog Parmenides«. Som et enkelt eksempel på, hvorledes Høffding har forstået at omsætte sin filosofi i praksis, kan anføres, at han 1915 blev formand for "Den danske Komité for Bogsamlinger til Krigsfanger", der senere blev en afdeling inden for »Røde Kors«, hvis formand han blev 1917. Hans deltagelse i store offentlige sager har ved hans uinteresserede retsindighed ofte haft særlig vægt.
Når man har betonet, at det for Høffding er af væsentlig betydning at være i overensstemmelse med videnskabelig forskens metoder og med videnskabens resultater, kan blandt motiverne til hans filosofi en slags selvbekræftelse af hans egen personlighed nævnes, og idet han var sig en sådan personlig faktor bevidst og reflekterede over den, førte selvbekræftelsen til en almindelig hævdelse af den personlige faktors nødvendighed, berettigelse og værdi. Da hans personlige erfaringer var et væsentlig grundlag for hans filosofi, og da hans egne overbevisninger var vundne gennem tvivl og kamp, førte selvbekræftelsen til, at filosofiske og religiøse anskuelser for at have værdi bør bero på personlige erfaringer og bør være vundne gennem den urolige tvivls skærsild. I modsætning hertil står uselvstændig overtagelse af andres meninger (autoritetstro) og fastlagte anskuelser, der fordres antagne (dogmatisme). Mod sådant og alt, hvad der støtter eller repræsenterer sligt, førte Høffding i en rolig form en stærkt følt kamp.
Den stadigt levende sandhedsstræben hørte for Høffding til de højeste åndelige værdier. Man forstår deraf, at det for Høffding ikke var mistrøstigt, hvor han fandt muligheder, der stod mod hinanden, eller fandt uløste og uløselige problemer, der stadig må tages op; thi netop det uafsluttelige her er en nødvendig betingelse for del, der for Høffding hørte til de højeste værdier. Således som han følte sig selv som en vordende, er det interessant at se, hvorledes han over for hele tilværelsen fremhævede sådanne forhold, at han i overensstemmelse med Sibbern kunne opfatte den som i stadig vorden.Høffdings kritiske sans afholdt ham fra at indtage "absolutte standpunkter" eller forfægte "absolutte sandheder". Han udvikledes sin filosofi efter Lessings ord om, at stræben efter sandhed er bedre end besiddelse af den.
Høffding fik jorden over en læsekreds; hans værker er oversatte til en mængde sprog, hans »Psykologi« fx findes udgivet på mindst 10 sprog og er blevet optrykt gentagne gange. Denne store anseelse skyldes blandt andet en vis jævn sund sans for hvilke antagelser, det er rimeligt at holde sig til, og hans brede humane livssyn og dybe sympati med alle, der — optagne af de højeste problemer — føler uro og tvivl.Hans begrep om "totalitet" spillede en vigtig rolle for udviklingen af retsbegreber hos  den unge Alf Ross.Høffding dannede imidlertid aldrig nogen filosofisk skole og sluttede sig aldrig til nogen anden filosofisk skole. Han opstillede aldrig noget filosofisk system uanset, at der var systematisk sammenhæng i hans tanker omfattende psykologi, etik, erkendelsesteori, filosofihistorie, religionsfilosofi og livsfilosofi. Han bevarede en "tro på livsværdiernes beståen og erfaringens uudtømmelighed".
Høffding blev Ridder af Dannebrogordenen 1894, Dannebrogsmand 1901, Kommandør af 2. grad 1913 og Kommandør af 1. grad samme år og modtog Storkorset 1919.
Den nyere Filosofis Historie, en Fremstilling af Filosofiens Historie fra Renaissancens Slutning til vore Dage (1894–1895, 2 dele)
Ferdinand Tönnies – Harald Höffding. Briefwechsel (toim. Cornelius Bickel/Rolf Fechner, Berliini 1989)
Harald Høffding: Modern philosophers; lectures delivered at the University of Copenhagen during the autumn of 1902, and lectures on Bergson, delivered in 1913 (1920) (engelsk)
Anders Thyrring Andersen: "Dansk filosof lagde det kristne grundlag for velfærden" (kronik i Kristeligt Dagblad 2. januar 2013)
Mogens Blegvad: The Philosophy of Value of Harald Høffding. i: R.E. Olson & A.M. Paul (eds.):  Contemporary Philosophy in Scandinavia. Baltimore (The Johns Hopkins Press) 1972 s. 465-478
Jean de la Harpe: La religion comme conservation de la valeur dans ses rapports avec la philosophie générale de Harald Høffding (1920);
Jørgen Jørgensen: "Harald Høffding" (i: Will Durant: Store Tænkere, Oversat og bearbejdet af Krista og Jørgen Jørgensen; København 1952; s. 368-383)
Georg Schott: Harald Høffding als Religionsphilosoph. Dissertation (Erlangen 1913);
Salmonsens konversationsleksikon (1922); opslag: Harald Høffding (ved Dr. phil. Edgar Rubin)
Nordisk Familjebok, Uggleupplagan (1910), bind 12, sp. 203-210; opslag: Harald Höffding)
Hjalmar Bergström: "Några Betraktelser med Anledning af Professor Höffdings "Religionsfilosopfi" (Ord och Bild 1903; s. 456-463) (svensk)
Aage Jørgensen: "Den litterære Nobelpris og filosofferne, med særligt henblik på Harald Høffdings kandidatur 1911-16" (Fund og Forskning, Bind 44; 2005)
Carl Henrik Kogh: "Filosoffer på krigsstien. Forholdet mellem Harald Høffding og Anton Thomsen belyst ud fra breve og dagbøger" (Fund og Forskning, Bind 31; 1992)
Lars Peter Rømhild: "Brevvekslingen mellem Valdemar Vedel og Harald Høffding" (Fund og Forskning, Bind 28; 1988)LA-ikon
Georg Harald Slott-Møller (født 17. august 1864 i København, død 20. oktober 1937 i samme by) var en dansk maler og keramiker gift med maleren Agnes Slott-Møller. Harald Slott-Møller var søn af købmand Carl Emil Møller og Anna Maria født Møller.
Harald Slott-Møller blev i 1880'erne anset for at være et af naturalismens største kunstneriske talenter og en af Det Moderne Gennembruds foregangsmænd. Han gennemgik malerisk og motivisk en markant udvikling fra det socialrealistiske billede Fattigfolk i dødens venteværelse, 1886, (et maleri Slott-Møller sidenhen fornægtede) over Foråret fra 1896, som er tydeligt symbolistisk inspireret. Maleriet Foråret blev Slott-Møller inspireret til på en rejse til Paris i foråret 1895, hvor han sammen med sin kone besøgte katedraler og museer og så tidlig renæssancekunst. Han var ofte ude af trit med sin samtid, der i højere grad var orienteret mod impressionismen. På sine gamle dage malede han hovedsaglig religiøse billeder som De hellige tre konger og Bebudelsen, men også en række nationalt orienterede værker med forbindelse til Genforeningen i 1920.
Harald Slott-Møller kom i malerlære hos Adolph Hellesen. Han fik tegneundervisning på Det tekniske Selskabs Skole og hos Otto Bache. Slott-Møller modtog undervisning på Det Kongelige Danske Kunstakademi efter forberedelse af Carl Andreas Jensen fra december 1881 til 1883 og forsatte derefter på Kunstnernes Frie Studieskoler hos P.S. Krøyer 1883-86 og debuterede på Charlottenborg Forårsudstilling i 1886.
Efter borgerlig vielse den 22. maj 1888 på Københavns Rådhus med Agnes, hvis forlover var Georg Brandes, tog de på studie- og bryllupsrejse til Italien. Efter kunsthistorikeren Julius Langes råd tog de over Berlin, Dresden og München til Verona, Vicenza, Padua, Venedig, Firenze og Rom. Julius Langes råd var: "I skal tage til Italien, der gror Kunstens gamle Hovedstamme og den skal I først lære at kende". Det var ellers i tidens ånd at tage til Paris, hvor modernismen blomstrede. Denne studierejse fik meget langtrækkende betydning for begge kunstneres udvikling. På turen mødte de den unge italienske renæssancekunst. Det fik dem til den erkendelse, at de måtte erstatte det naturalistiske maleri med det digteriske og monumentale udtryk.Dog lagde de vejen hjem over Paris og så verdensudstilling. Her mødtes de med en lang række af de førende danske kunstnere P.S. Krøyer, Michael Ancher, Laurits Tuxen, Theodor Philipsen og Marie Krøyer.
Aftenen efter brylluppet tog Agnes og Harald Slott-Møller med tog til Kaløvig for senere at tage til Henneberg Ladegård ved Fredericia sammen med Marie Krøyer. De blev budt til middag hos Thyge de Thygeson på godset Damgård. Et livslang venskab opstod til dennes adoptivdatter, Charlotte Trap de Thygeson. Stedet besøgte de flere gange efter Slott-Møllers eget udsagn i 1898 de 10 følgende somre. Egnen omkring Lillebælt besøgte de igen sommeren 1890, denne gang var stedet Anne Marie Carl Nielsen barndomshjem Thygesminde sydøst for Kolding, hvor de boede på kroen i Stenderup. I sommeren 1897 slog de sig ned på den fynske side af Lillebælt ved Teglgård. Ligeledes har de haft ophold a flere gange på Fænø. Malerparret Slott-Møller opnår gennem disse ophold et nært venskab med både Marie og P.S. Krøyer samt med Carl Nielsen og Anne Marie Carl Nielsen.
De unge oplevede flere gange at få deres billeder kasseret på den censurerede Forårsudstilling på Charlottenborg, og i protest mod Charlottenborg dannede de deres egen kunstnersammenslutning. Sammen med Johan Rohde, der var initiativtager og organisator, dannede Agnes og Harald Slott- Møller sammen med J.F. Willumsen, Vilhelm Hammershøi og Christian Mourier-Petersen Den frie Udstilling i 1891. Åbningsudstillingen i Kleis' Kunsthandel på Vesterbrogade blev en stor succes med mere end 20.000 besøgende fra 26. marts til 10. maj og gav overskud.
Slott-Møller vakte i 1891 opsigt med en ny retning i sin kunst, der blandede symbolisme og naturalisme. I 1891 malede han Dansk landskab, i 1895 Tre kvinder. Sommeraften og Foråret i 1896. De adskiller sig fra, hvad der ellers er malet i Danmark, og har medvirket til at Harld Slott-Møllers navn trods alt aldrig er blevet glemt. Det, der karakteriserer disse værker, er stiliseringen, den dekorative fladevirkning og sammenblandingen af materialer, de lyse farver og det symbolske indhold og de specielle rammer i Skønvirke-stil, der spiller sammen med maleriets indhold. I 1898 forlod parret Slott-Møller Den frie Udstilling i protest.
På den frie udstilling vistes på lige fod med malerier og skulpturer også dekorative arbejder. Det var Slott-Møller stærkt impliceret i: Slott-Møller udstillede fra 1894 kunsthåndværk. Efter Slott-Møllers opfattelse skulle kunsten - etisk og æstetisk -  være bindeleddet mellem det åndelige og dagliglivet, og kunsthåndværket står centralt i hans produktion. Hans kunsthåndværk indeholder en utrolig iderigdom. Fra emner som en vugge over sennepskrukke til smykker og servantestel viser de en idé, stil og humor, som virker overraskende taget hans tørre fremstillinger i maleriet i betragtning.
Slott-Møller mestrede adskillige teknikker: han kunne skære i træ og elfenben, ciselere og modellere sølvarbejder og smykker og tegne udkast til møbler og smykker. Disse evner som formgiver gjorde, at han blev kunstnerisk leder af fajancefabrikken Aluminia 1902-06. Samme år havde fabrikken fået ny direktør, Frederik Dalgas, der startede en produktion af kunstfajance med hjælp fra Slott-Møller og Christian Joachim. Aluminia havde succes, medens Slott-Møller var ansat, og fabrikken vandt internationale priser og anerkendelse, men hans og Joachims intentioner var forskellige, og i sommeren 1906 stoppede Slott-Møller på Aluminia.
Som hustruen var Slott-Møller fra den første rejse til Italien optaget især af landets middelalderlige kunst og af Middelalderen i det hele taget. Lige som mytedannelse og -fortolkning og tanken om Gesamtkunstværket optog dem meget.
I 1896 rejste de over Hamborg, hvor de besøgte Holger Drachmann, og til England. I London så de udstillinger af de prærafaelitiske kunstnere Dante Gabriel Rossetti, William Holman Hunt og sir Edward Burne-Jones, de besøgte også William Morris' værksteder i Merton Abbey. Gennem tidsskriftet The Studio havde de lært de prærafaelititiske kunstnere at kende. De blev stærkt påvirket af de engelske prærafaelitters kunstsyn, hvor æstetik, ideologi og moral var uadskillelige størrelser.
Bondemalerstriden udspillede sig som en avispolemik i Politiken fra 14. april til 9. juli 1907 og gav Fynboerne en stærk position på samtidens danske kunstscene. Striden begyndte med afvisningen af et af Gerda Wegeners kvindeportrætter på både Charlottenborg og Den Frie Udstilling. Portrættet var af forfatter Aage von Kohls hustru, Ellen Levinsen. Foranlediget af denne afvisning skrev Gudmund Hentze en kronik i Politiken. Han blev forsvaret af Harald og Agnes Slott-Møller. De holdt på den forfinede hovedstadskultur mod Karl Madsen, der tog Fynboernes parti, idet de malede livet på landet, som det var.
Striden medførte, at Gudmund Hentze i de danske kunstkredse blev persona non grata, og hans kunstsyn blev af de fleste unge kunstnere anset som bagstræberisk og reaktionært. Ægteparret Slott-Møller blev helt isoleret i det officielle kunstliv efter striden.
Harald Slott-Møller er kendt for sine portrætter af fremtrædende sønderjyder og sydslesvigere, som er ophængt i Flensborghus i Flensborg. Portrætterne fremstår med  individuelle baggrunde: et landskab eller nogle karakteristiske bygninger. Portrætterne blev købt for indsamlede penge til Kunstnergaven til Sønderjylland, nogle af de penge der var indsamlet, da 1. Verdenskrig brød ud.
Slott-Møller tegnede afstemningsplakater til Folkeafstemningen om Slesvigs tilhørsforhold.
Han og Agnes tegnede Dybbølmærket. Slott-Møller malede Den internationale kommission for Slesvig i 1920. Kommissionen blev nedsat efter afslutningen af 1. Verdenskrig med det formål at gennemføre en folkeafstemning i den nordlige del af det historiske hertugdømme Slesvig for at afgøre områdets fremtidige tilhørsforhold til enten Danmark eller Tyskland, billedet hænger i dag på Christiansborg.
Slott-Møller donerede maleriet Pigen, der finder guldhornet fra 1906, til Kunstnergaven til Sønderjylland.
Parret Slott-Møller brød med Den frie Udstilling i 1900 på grund af kunstneriske uoverensstemmelser, og begge udstillede fra 1904 igen på Charlottenborg. Kritikken endte med at vurdere Slott-Møllers kunstsyn som konservativt og hans talent som svindende. Efter bondemalerstriden i 1907 blev de helt isoleret.Forholdet til kolleger og kritikere var herefter præget af uforsonlig stemning og bitterhed fra parret Slott-Møllers side, som nok har påvirket den faglige kritik af deres værker. Slott-Møller kunstneriske virke efter århundredskiftet må beskrives som kvalitetsmæssig ujævn, hvor en række gode billeder gennem årene veksler med romantisk-sødladne eller fortænkte motiver og herregårdsinteriører. Det var da også i herregårdsmiljøet og i nationalpolitisk engagerede kredse, at parret fra 1910erne fandt interesse for deres arbejder, ligesom deres stærke nationale engagement gav bestillingsopgaver gennem en årrække. Fra at have været en miskendt kunstner, som kunsthistorikerne fandt det pinligt at beskæftige sig med i 1970'erne, er Slott-Møllers værker nu populære. Det ideologiske fundament med udgangspunkt i en intellektuel kunstopfattelse, der var den egentlige baggrund for samtidens hårde dom over parret, var, set med eftertidens øjne, deres styrke og er en væsentlig baggrund for de senere års interesse for deres arbejde.
Han ligger begravet på Holmens Kirkegård sammen med sin hustru Agnes Slott-Møller og datteren Lykke Slott-Møller.
Georg Brandes på Universitetets talerstol, 1889, tilhører Det Kongelige Bibliotek, gentagelse fra 1890 i Detroit Institute of Arts, købt i 1991 på auktion hos Christie's
Dansk landskab, 1891, Den Hirschsprungske Samling, en anden version fra samme år i privateje permanent udlånt til Statens Museum for Kunst
Dansk Landskab findes i to udgaver og forskellige teknikker det andet i privateje
Paolo og Francesca i helvede, Paolo og Francesca eller Paolo og Francesca. Dante: Den guddommelige komedie, 5. sang., 1905, privateje, dep. Statens Museum for Kunst
12 portrætter af sønderjyder og sydslesvigere, 1920-23, FlensborghusKristiane Fischer
Den internationale kommission for Slesvig, 1920, Folketinget, forarbejde Museet på Koldinghus
Dobbeltportræt af Anne Marie Brodersen, gift Carl Nielsen og Suzette Skovgaard, gift Holten, årstal ukendt, Vejen Kunstmuseum
Udsigt over vandet, skumring, ukendt årstal, KUNSTEN Museum of Modern Art Aalborg
Amor og Venus, årstal ukendt, solgt på Bruun Rasmussen Kunstauktioner 10. september 2012
Ung pige med blomster i håret siddende på et gærde, årstal ukendt, solgt på lauritz.com
1896, illustrerede børnebogen Tordenskjold af Ernst von der Recke, Nordisk Forlag
1920 Flere afstemningsplakater deriblandt: 14. März med et Dannebrogsflag dalende ned over Flensborg
1910-11, artiklen "Sandheden,hele Sandheden og intet andet end Sandheden" i Gads danske Magasin
1934, 60 Autotypier i Tontryk efter Fotografier af Originalerne af Harald og Agnes Slott-Møller
Han er portrætteret på et dobbeltportræt (Ude eller Kammerater, 1886) af Harald og Agnes Slott-Møller, malet af begge i forening.
Tegning af Agnes Slott-Møller 1887 og af Karl Jensen (Frederiksborgmuseet) samt af Rasmus Christiansen, Viggo Afzelius og Herluf Jensenius.
Agnes og Harald Slott-Møller, Mellem kunst og idealer, Kunstforeningen, ISBN 87-7441-033-4
KVINDEN OG NATUREN, Motiver i J.F.Willumsens og Harald Slott-Møllers kunst ca. 1890-1920, Nordjyllands Kunstmuseum 1998, ISBN 87-88307-40-9

Harlech Castle er en walisisk middelalderborg, der ligger på toppen af en klippe tæt på det Irske Hav som vartegn for byen Harlech i Gwynedd. Den blev opført af Edvard 1. under hans invasion af Wales mellem 1282 og 1289 til en pris på £8.190, hvilket var en enorm sum på daværende tidspunkt. I løbet af de næste århundreder spillede fæstningen en vigtig rolle i adskillige krige. Den modstod Madog ap Llywelyns belejring i 1294–95, men faldt for Owain Glyndŵr i 1404. Det blev herefter Glyndŵrs bopæl og militært hovedkvarter under resten af det walisiske oprør, indtil den blev generobret af englænderne i 1409. I rosekrigene tilhørte Harlech Huset Lancaster i syv år, inden Huset Yorks troppe tvang dem til at overgive sig i 1468. Denne belejring blev senere beskrevet i sangen "Men of Harlech". Efter udbruddet af den engelske borgerkrig i 1642 var borgen okkuperet af tropper, der var loyale mod kong Charles 1., og de holdt den frem til 1647, hvor den var den sidste fæstning, der overgav sig til rundhovederne. I 2000-tallet bliver ruinerne drevet som turistattraktion af Cadw, der er den walisiske regerings organisation, der varetager historiske bygninger.
UNESCO betragter Harlech som værende "det fineste eksempel på sen 1200-tals og tidlig 1300-tals militærarkitektur i Europa", og det er klassificeret som et Verdensarvssted sammen med Edvard 1.'s andre borge og bymure i Gwynedd. Fæstningen blev bygget af lokale sten i et koncentrisk design, der indeholder en stor portbygning, der sandsynligvis har indeholdt fornem beboelse for borgens øverstbefalende og besøgende gæster. Havet har ligget meget nærmere, end det gør i moderne tid, og en havport og en lang trappe leder ned til den tidligere kyst, som gjorde det muligt at få nye forsyninger bragt til borgen under belejringer. I sammenligning med Edvard 1.'s andre borge i North Wales har Harlech Castle mange træk som minder om det, der kan findes i grevskabet Savoy fra samme periode, hvilket sandsynligvis kan henføres til arkitekten James af Saint George, der kom fra Savoy.
Ifølge lokal mytologi bliver området i North Wales, hvor Harlech Castle er bygget, forbundet med legenden om den walisiske prinsesse Branwen, men der er ingen tegn på, at der har været bygget en fæstning på stedet af de indfødte walisere. Englands konger og walisiske prinser havde kæmpet om kontrollet i North Wales siden 1070'erne, og konflikten var blusset op på ny i 1200-tallet, hvilket ledte Edvard 1. til at sætte ind i Wales for anden gang under ist styre i 1282. Edvard invaderede North Wales med en stor hær, der skubbede dem fra Carmarthen og mod vest fra Montgomery og Chester. Engelske tropper avancerede ned mod Conwy valley og mod Dolwyddelan og Castell y Bere, videre mod Harlech som Sir Otton de Grandson indtog med 560 mand i maj.
Edvard beordrede opførslen af en borg ved Harlech, der var en blandt syv, som han fik bygget i North Wales i forbindelse med felttogt i 1282. Pengene til den første fase af byggeriet kom i midten af maj, og tømrere og 35 stenhuggere blev sendt afsted i juni og juli, for påbegynde arbejdet. Ved vinteren 1283 var den indre mur allerede bygget i 4,5 meters højde, hvilket gjorde det muligt at forsvare borgen i tilfælde af et angreb. Der var ligeledes blevet etableret en lille planlagt by ved siden af borgen. John de Bonvillars blev udnævnt som kommandør af borgen i 1285, og efter hans død i 1287 overtog hans hustru, Agnes, rollen frem til 1290.Byggeriet fortsatte under ledelse af James af Saint George, der var en arkitekt og militæringeniør fra Savoyen. I 1286, hvor byggearbejdet stod på sit højeste, var der engageret 546 arbejdsmænd, 115 folk i stenbruddet, 30 smede, 22 tømrere og 227 stenhuggere, og projektet kostede næsten £240 om måneden. Borgen stod stort set færdig ved udgangen af 1289, og havde kostet omkring £8.190, hvilket var omtrent 10 % af de £80.000, som Edvard havde brugt på opførslen af borge i Wales mellem 1277 og 1304.Harlech blev udstyret med en garnison på 36 mand, inklusive 10 armbrøstskytter, en præst, tømrer og stenhugger og Master James blev belønnet med at blive gjort til konstabel på Harlech fra 1290–93. I 1294 begyndte Madog ap Llywelyn et oprør mod det engelske styre, der hurtigt spredte sig over hele Wales. Adskillige byer, som englænderne kontrollerede blev raseret og ødelagt, og Harlach blev, sammen med Criccieth Castle og Aberystwyth Castle, belejret denne vinter. Friske forsyninger blev sendt over havet fra Irland, og kom ind på borgen via porten ud mod vandet. Oprøret blev bragt til en ende. Der blev herefter tilføjet yderligere forsvarsværker ved stien ned til havet. Der blev udført yderligere arbejde på borgen mellem 1323–24, efter Despenser War; Edvard 2. blev truet i området af familien Mortimer Marcher Lord, og beordrede sin sheriff, Sir Gruffuld Llywd, til at udvide forsvarsværkerne, der førte op til portbygningen, med yderligere tårne.
I 1400 udbrød der et oprør i North Wales mod det engelske overherredømme, der blev ledet af Owain Glyndwr. I 1403 var kun en håndfuld borge, inklusive Harlech, fortsat under engelsk kontrol, men borgen havde hverken udstyr eller bemanding til at modstå en belejring, idet garnisonen kun havde tre skjolder, otte hjelme, seks lanser ti par handsker og fire hagebøsser. Ved udgangen af 1404 faldt Harlech til Glyndwr. Harlech blev herefter hans residens, familiens hjem og militært hovedkvarter i de næste fire år. Han afholdt sit andet parlament i Harlech i august 1405. I  1408 påbegyndte engelske tropper, under den fremtidige Henrik 5.'s ledelse, en belejring, hvor man beskød slottet med en kanon, og sandsynligvis ødelagde de sydlige og østlige del af ydermurene. Da dette ikke var nok til at indtage borgen overgav Henrik ledelsen af belejringen til John Talbot og han fortsatte videre til Aberystwyth Castle for at generobre denne borg. Forsyningerne på Harlech begyndte blive brugt op, og både borgherren, Edmund Mortimer, og mange af hans mænd døde af udmattelse. Harlech faldt i februar 1409.I 1400-tallet var Harlech involveret i en serie borgerkrige kendt som rosekrigene, der brød ud mellem de to familier Huset Lancaster og York. I 1460, efter slaget ved Northampton, flygtede dronning Margaret af Anjou til borgen og mellem 1461–68 havde Lancasters tilhængere kontrol over borgen, under ledelse af Dafydd ap Ieuan, der kæmpede mod Edvard 4. der var fra Huset York. Takket være naturlige forsvarsværker og forsyningsruter via havet lykkedes det at holde Harlech, mens andre fæstninger faldt, og den blev således den sidste store borg, som Lancasterfolkene havde under kontrol. Den blev base for deres operationer over hele området: der blev planlagt operationer i 1464, Sir Richard Tunstall startede angreb fra Harlech i 1466 og Jasper Tudor gik i land her med franske forstærkninger i 1468, før man plyndrede byen Denbigh. Tudors ankomst fik Edvard 4. til at beordre William Herbert til at mobilisere en hær, sandsynligvis op mod 10.000 mand stærk, og de erobrede endelig borgen. Efter en måneds belejring overgav den lille garnison sig den 14. august. Belejringen siges at have inspireret til sangen Men of Harlech.Den engelske borgerkrig brød ud i 1642 mellem Royalisterne, der støttede Charles 1., og parlamentets støtter. Harlech var tilsyneladende ikke blevet repareret efter belejringen i 1468, og var blevet meget forfalden, med undtagelse af portbygningen, der blev brugt til det lokale byråd. I 1644 udnævnte prins Rupert en lokal Royalist, oberst William Owen, som borgens konstabel, og Owen fik opgaven med at reparere forsvarsværkerne. En lang belejring fulgte fra juni 1646 og frem til 15. marts 1647, hvor garnisonens 44 mænd overgav sig til  Major-General Thomas Mytton. Borgen var den sidste af royalisternes fæstninger på fastlandet, som overgav sig under krigen, og datoen markerede afslutningen på den første fase af krigen. Borgen var ikke længere nødvendig for at sikre North Wales, og for at forhindre at royalisterne atter bemandede den, beordrede rundhovederne, at den blev ødelagt. Ordrene blev kun delvist udført, men porthusets trapper blev ødelagt, og borgen blev generelt betragtet som ubrugelig i militære henseender, men den blev ikke fuldstændigt ødelagt. Sten fra Harlech Castle blev brugt til at bygge huse i byen.
I slutningen af 1700-tallet og 1800-tallet begyndte de maleriske ruiner af Harlech Castle at tiltrække besøgende og prominente kunstnere, inklusive John Cotman, Henry Gastineau, Paul Sandby, J. M. W. Turner og John Varley. I 1914 blev den overdraget fra Merioneth Crown Estate tilOffice of Works, der igangsatte et stort restaureringsarbejde efter første verdenskrigs afslutning. I 1969 blev borgen overdraget til Welsh Office og herefter videre til Cadw i 2000-tallet, der varetager historiske bygninger i Wales, og som i dag driver den som en turistattraktion. Harlech blev en del af Kong Edvards borge og bymure i Gwynedd, som kom på UNESCOs verdensarvsliste. Det bliver betragtet som "det bedste eksempel på sen 1200-tals og tidligt 1300-tals militærarkitektur i Europa".
Harlech Castle ligger på en del af Harlech Dome, som er et klippefremspring, der er omkring 60 m højt, og landskabet går stejlt nedad mod nord og vest, og der er etableret en grøft i klippen beskytter borgen mod adgang fra de andre sider. Borgen har et koncentrisk design, hvor en række forsvarsværker er omkranset af et andet lag, hvilket danner en indre og en ydre borggård. Den ydre mur var oprindeligt højere end den er i dag. Harlech er bygget af lokal grågrøn sandsten, og der er blevet brugt store regulære blokke til tårnene, og irregulært materiale, muligvis fra grøften, til murene. En blødere gullig sandsten er brugt til dekorative detaljer på borgen, og disse sten stammer muligvis fra stenbrud omkring Egryn Abbey nærBarmouth.Adgangen til borgen er foregået over en stenbro mellem de to østlige tårn ved voldgraven og den primære portbygning; der findes kun lidt tilbage fra disse tårne, og en adgangsvej af træ har erstattet stenbroen. En port mod havet går ud til en beskyttet trappe med 127 trin, som går helt ned til foden af klipperne. I 1200-tallet gik havet tæt op til trappen, hvilket gjorde det muligt at få nye forsyninger via båd fra havet, men det har trukket sig meget tilbage i dag, hvilket gør det vanskeligt at forestille sig det oprindelige design.
Portbygningen følge det design, som nogle gange kaldes Tonbridge-stil, som blev populært i 1200-tallet med et stort "D-formet" forsvarstårn på hver side af porten. Adgangen videre ind i borgen blev bevogtet af tre portcullis og mindst to tunge døre. Portbygningen har har to øvre etager, der er opdelt i flere mindre rum. Hver etage har tre store vinduer med udsigt over den indre borggård. Anden sal har yderligere to store vinduer på siden. Det var desuden udstyret med ildsteder, som oprindeligt har haft store skorstene. Anvendelse af disse rum har været genstand for en del debat. historikeren Arnold Taylor mener at første sal i portbygningen har været brugt som beboelse af borgens officer, og at anden sal har været brugt til vigtige gæster. Jeremy Ashbee har senere udfordret denne, idet han i stedet har foreslået, at beboelsen for de vigtigste person på borgen, må have befundet sig i den indre borggård, og at portbygningen har haft en anden anvendelse.Den indre borggård er omkranset af en mur med fire stor runde tårne. Igennem historien, har de fået forskellige navne: i 1343 blev de kaldt (med uret fra nordøst) Le Prisontour, Turris Ultra Gardinium, Le Wedercoktour og Le Chapeltour, men i 1564 havde de fået navnene Debtors', Mortimer, Bronwen og Armourer's Towers. Le Prisontour indbefattede en kælder og Le Chapeltour har muligvis indeholdt et artilleriværksted i 1500-tallet. Adskillige forskellige bygninger har været opført i den indre borggård, hvilket inkluderer et kapel, køkken, servicebygninger, forrådskammer og en stor sal. Oprindeligt har krenelleringen muligvis været udført med trippel finials ligesom det er gjort på Conwy, selvom der kun findes ganske få rester af dette i vore dage.Arkitekturet på Harlech Castle minder meget om den, som findes i Savoyen i samme periode. Dette inkluderer halvrunde buer i døråbningerne, stilen i vinduerne, corbellede tårne og placerubgeb af putloghuller, der normalt bliver tilskrevet arkitekten James af Saint George, som kom fra dette område. Linket mellem Harlech og Savoyen er ikke direkte, da nogle af de sammenlignelige bygninger i Savoyen først blev opført efter James forlod området. Lighederne i de arkitektoniske detaljer kan derfor også være et resultat af håndværkere og ingeniører fra Savoyen, der har arbejdet på Harlech.

En harmonika (spillet af en harmonikaspiller) er et musikinstrument, der klassificeres som et tungeinstrument. Dets toner kommer fra invendige metalblades vibrationer sat i gang af lufttryk, der dannes med en blæsebælg. Der findes flere forskellige typer af harmonikaer. En enkelt har sit eget egennavn, akkordeonet (spillet af en akkordeonist).
Harmonikaen blev opfundet i 1829 i Wien i Østrig i en periode, hvor man eksperimenterede med metalblade i instrumentbygning med inspiration fra Kinas blæseinstrumenter. Andre instrumenter, som den nært beslægtede concertina, kom til i samme periode.
Harmonikaen er et forholdsvis nyt instrument, og patentet blev taget i 1829, men allerede i år 3000 f.Kr. (nogle kilder siger 2500 f.Kr.)blev grunden til harmonikaen lagt. Dengang opfandt kineserne instrumentet sheng, som blev lavet af bambusrør og et udhulet græskar. Shengen var det første instrument, som brugte ventiler til at danne en tone. Græskarret blev brugt som luftkammer, og længden af bambusrørene bestemte tonens frekvens. I bambusrørene boredes et hul, så tonen kun fremkom, hvis man tildækkede hullet. Shengen bestod af 13 til 24 bambusrør. I både Det gamle Egypten og i Grækenland blev der opfundet instrumenter, der brugte samme teknik som i shengen. I Indien blev kohorn brugt som instrument; det blev spillet på ved hjælp af bøjeligt metal. Bøjeligt metal er netop, hvad harmonikaen bruger til at frembringe toner. I år 140 f.Kr. blev damporgelet opfundet, orgelet har haft stor betydning for, hvordan tastaturet på harmonikaen ser ud i dag. I 1440 byggedes det første maveorgel, som fik navnet Portativ. Det havde en bælg ligesom harmonikaen, men i stedet for metaltunger havde den orgelpiber. Dette instrument forsvandt dog igen. En af forløberne til harmonikaen var glasharmonikaen, og ideen til glasharmonikaen kom fra at spille på glas. Den blev opfundet i ca. 1762 af Benjamin Franklin. Instrumentet består af en række halvkugleformede glas sat oven på hinanden. 
Christian Gottlieb Kratzenstein, som stammede fra København, udviklede et nyt instrument efter at have hørt Johann Wilde spille på sheng i Petersborg, da han spillede for hoffet der. Wilde havde selv opdaget instrumentet i 1740'erne. Christian Gottlieb Kratzenstein fik inspirationen til instrumentet fra lyden af shengen, og det fik fem vokale lyde. Han kaldte instrumentet Kratzensteins lydmaskine. Christian Gottlieb Kratzenstein lavede en del eksperimenter med teknikken. En af hans hjælpere ved disse forsøg, Kirsnik, lavede selv et instrument, som havde form som en aflang kasse, hvor der på den ene side var orgeltangenter, mens der på den anden side var en bælg. Instrumentet blev kaldt Kirsnik's harmonica. I 1788 så Georg Joseph Vogler Kirsniks instrument på en tur til Petersborg. Vogler fik svenskeren Rakwitz til at bygge et tilsvarede instrument bare større, så det mere havde form som et orgel. Instrumentet var færdig i 1790 og blev kaldt Voglers orchestrion. Det havde 4 klaviaturer, som hvert indeholdt 63 toner, mens man kunne spille 29 toner med fødderne. Omkring år 1810 skabte G. J. Grenié fra Paris, med inspration fra Shengen et instrument, der var baseret på metaltunger. Instrumentet havde form som et orgel, og ligner det vi i dag kalder et Harmonium.I 1821 fik den 16-årige Christian Friedrich Ludwig Buschmann patent på mundharmonikaen. Han kaldte sit instrument "aura", men det blev også kaldt mundaeoline. Buschmanns instrument havde 15 metaltunger og var diatonisk. I praksis er tonestokkene i harmonikaen egentlig store mundharmonikaer. Mange mener, at Buschmann var den sande opfinder af harmonikaen, idet han satte en bælg på sin aura og dermed lavede en harmonika. Han udviklede instrumentet i 1822 i Berlin og kaldte instrumentet for handaeolineInstrumentet havde 5 knapper i diskantsiden. Buschmann tog dog aldrig patent på instrumentet.
Patentet på harmonikaen fik den østrigske klaver- og orgelmager Zyrill Demian den 23. juni 1829 i Wien. Den harmonika, som Demian tog patent på, blev beskrevet sådan i patentskriftet: "... dette instrument har udseende som en lille kasse med blæsebælg. Bundpladen er forsynet med fem taster, hver tast frembringer lyden af en akkord.
De vibrerende dele er tynde metalplader, der med gennemslående fjedre laver et "Schnarrwerk"..." 
Demians harmonika var diatonisk  med melodien i venstre hånd, hvor det i dag er omvendt. Han gav den navnet akkordion efter det tyske ord for akkord, som har samme betydning på dansk. En måned efter at Demian havde fået patent på sit Akkordion, patenterede Charles Wheatstone concertinaen i England. Concertinaen var et meget mere avanceret instrument end Demians Akkordion. Herefter kom der en kraftig udvikling af harmonikaen, som førte til, at instrumentet blev anerkendt som et rigtigt musikinstrument. I 1835 var der 6 forskellige typer af harmonikaen til rådighed. Nogle af fabrikanterne bag disse instrumenter kaldte deres instrumenter for "handharmonika" for at undgå spørgsmålet om patent. Det er herfra at det danske navn harmonika kommer fra.
Der var stor modstand mod harmonikaen i dens første leveår. Friedrich Grassler lavede blandt andet følgende udtalelse til Tonekunstens leksikon i 1865.
Harmonikaen er det skrækkelige martyrinstrument, hvormed unge hankønsvæsener i lømmelalderen er bevæbnet og gør gaderne usikre. Det er sandt at sige intet andet end et aelodikon til at bære, hvis taster gennem knapper på dækslet, som kan trykkes ned, og hvis bevægelighed gennem ud- og indtræk af den i midten sig befindende blæsebælg, sætter metalfjedre i vibration. På denne måde skulle en hvilken som helst tone og harmoni derefter være mulig, men det kræver dog stor færdighed og omkostninger. Ve den, som er så ulykkelig at komme i besiddelse af et sådant instrument -flygt, tilstop dine øren, så at disse bliver bevaret fra verdens undergang, thi ellers bliver det din ulykke.
Det var meget underligt, at der var så stor modstand mod instrumentet, idet man i musikverdenen i mange år havde været på jagt efter et instrument, der kunne spille flerstemmigt, og samtidig kunne transporteres rundt.
Registre på harmonikaer blev første gang set i 1845, og i 1850 blev harmonikaen et industriprodukt. En af de første ting, der blev ændret på¨harmonikaen, var indføring af remme omkring skulderne. På de tidligere harmonikaer skulle harmonikaspilleren holder diskantsiden med tommel- og lillefingeren, og nogle gange også med ringfingeren. Dette gjorde at harmonikaspilleren kun havde 2 til 3 fingre til at spille diskantsiden med. Man brugte venstre tommelfinger til, at holde bassiden, for at holde instrumentet, og brugte pege- og langefingeren til at spille med.Den første kromatiske harmonika blev lanceret i 1850 af Franz Walter, den havde 46 tangenter, som var fordelt på 3 rækker, hvor der mellem hver række var et lille sekund (en halv tone). Bassiden var dog stadig diatonisk med otte toner, hvor fire af dem var grundtoner, og fire var akkorder, som indeholdt 2 toner. Patentet på tangentharmonikaen blev taget i 1852 i Paris af Philippe Joseph Bouton. I 1880 byggedes en tangentharmonika med 64 basser Tessio Jovani i Stradella, Italien. I 1890 lavede Bauer Matthias en harmonika, som havde lige så mange bastoner, som diskanttaster (taster i højre side).  I samme år blev en deluxe tangentharmonika bygget af Mariano Dallape og Co. i Stradella, som havde tre orkaver i højre side og 112 knapper i bassen.Den første harmonika med elektronik indbygget blev først set efter 2. verdenskrig. De første blev ved hjælp af ledninger forbundet til et elektronisk orgel. Senere samledes elektronikken inden i harmonikakassen.
Harmonikaen består af flere dele, som generelt deles op i 3: Diskantsiden, bælgen og bas-siden. På hhv. diskantsiden og bas-siden findes der ventiler, som åbnes på stort set samme måde, når man trykker en knap på deres påmonterede manualer.
Denne side, som normalt er på højre hånd, når man sidder med instrumentet, bruges generelt til at spille melodien. Trykker man på en knap eller tangent i diskantsiden, åbnes der til en eller flere ventiler (afhængig af, hvilke registre, man spiller i). Dette sker vha. en ventilstang, der sidder under den pågældende knap eller tangent. Ventilstangens hoved lukker for ventilerne, og består af en træklods med læder på siden mod ventilerne, hvilket giver en lufttæt aflukning.
Bælgen er lavet af stærkt, foldet pap. På bælgens yderside er hver foldning belagt med læder med metalbuer i hvert hjørne, for at stabilisere bælgen. Bælgens længde kan variere; på store kromatiske harmonikaer kan den blive cirka en meter lang. Bælgen er sat fast på sokler i hver side, hhv. diskantsoklen og bas-soklen. For at holde bælgen sammen, findes der en bælglås oven for og neden for.
På en harmonika sidder der en luftknap, som bruges til at bevæge bælgen uden at afgive lyd. Den findes på bas-siden, enten som den øverste basknap eller for enden.
På bas-siden kan ventil-mekanismen være forskellig. Har man standardbas, er det for akkord-knapperne sådan, at ventilstængerne ikke er direkte forbundet til ventiler, fordi der skal spilles flere toner samtidig. Grundtonen og terts til grundtone fungerer stadig som diskantsiden.
Er den pågældende harmonika et akkordeon, fungerer bas-siden som på diskantsiden. De har som regel en mekanisme mellem knappen og ventilstængerne, der gør det muligt, at skifte mellem standardbas og melodibas.
Ventilerne garanterer luftadgang for harmonikaens tonestokke. Tonestokkene er lavet af træ, oftest Poppel på grund af dets robusthed og lethed. Fordi der benyttes et forskelligt sæt ventiler, når man enten trækker bælgen ud eller skubber den ind igen, er der altid to tonestokke per kor.
Der er to metaltunger i hver tone pr. kor i en harmonika. Metaltungeren er den, som frembringer tonen i harmonikaen. Metaltungerne sidder i ventilerne, der forbinder bælgen til luften udenfor. 
Når metaltungerne sættes i bevægelse, dannes der toner, måden hvorpå dette sker på kan forklares på denne måde.
Antallet af svingerne i sekundet, altså antallet af hertz (s-1), afgør tonen. Hvis en metaltunge svinger med 440 svingerne i sekunder, vil det svare til kammertonen.
En harmonika er et fasttoneinstrument, hvilket vil sige, at instrumentet ikke umiddelbart kan stemmes af harmonikaspilleren. En harmonika skal stemmes hos en professionel stemmer, idet harmonikastemning er en eksakt viden.
På en kromatisk harmonika og et akkordeon kan der være forskellige kor, alt efter størrelsen på harmonikaen. Korene bestemmer, hvilket hold ventiler tonerne skal igennem, på en harmonika. På de fleste større harmonikaer er der både kor i højre side og i bassen. Det maksimale antal kor i højre siden er 5, mens det i bassen er 4. Korene i højre side kaldes diskantkor, mens korene i bassen kaldes baskor.
De mest normale diskantkor er 4, 8 og 16 fod. 8 fod er det "normale" kor, det kor, som stemmer med andre instrumenter. 4 fod er en oktav over det normale, mens 16 fod er en oktav under. De andre to kor er også to 8 fod. Disse 8 fødder er lidt svæve i tone på hver sin side af den "normale" 8 fod. Det er meget forskelligt fra harmonika til harmonika, hvordan disse svæve toner lyder. Med denne svævhed menes, at der er forskel i klangfarven.. Hvis forskellen mellem den normale 8 en af de svæve 8 fødder er på 2 til 3 slag pr. sekund, er harmonikaen stemt i italiensk tremolo (tremolo betyder på latin skævhed). Jo større antallet af slag er imellem den normale 8 fod og mellem den skæve 8 fod kaldes stemningen tysk, fransk, slovensk, hvor tysk er den, der ligner italiensk mest.De mest almindelige baskor er det dybe og det lave. Mellem disse to kor er der en oktav. 
Registrene er de forskellige måder, hvorpå man vælger hvilke kor, man vil spille. F.eks kan man have et registre, som hedder 4, 16. Det vil sige man spille korene 4 fod og 16 fod samtidig. 
Registrenes placering er lige indenfor knapperne eller tangenterne i højre side og bassiden. På større harmonikaer kan nogle registre også være dubleret i form af hageknapper (hageregistre). Disse gør det nemmere for harmonikaspilleren, at skifte register, mens han spiller, idet han ikke behøver at flytte fingrene. I meget sjældne tilfælde kan der også være et masterregistrer, der slår alle kor (også kaldet fuldkor) til, på siden af harmonikaen.Registrene skiftes ved hjælp af en registermekanisme, som under registrene. Denne mekanisme lukker og åbner for de enkelte kor, og gør det muligt, at spille i de forskellige registre. 
Den største produktion af harmonikaer sker i Italien og Rusland. De russiske knapharmonikaer er som oftest med b system, mens de italiensk producerede som oftest er med c system. De russiske harmonikaer har ofte en sær lugt, når man spiller på dem. Dette skyldes den måde, hvorpå de fremstiller harmonikaen på i Rusland . Alle harmonikaer er håndlavet.
De fleste harmonikaer har remme. Der er en rem på bas-siden, som bruges til at trække bælgen ud. Der er også skulder-remme, som skal holde diskantsiden i ro, når man spiller på instrumentet, eller for at holde instrumentet oppe, når man står op. Remmene bliver holdt sammen med en strop. Den kan løses, så man kan få instrumentet af. Denne strop gør, at remmene ikke glider fra hinanden.
Den diatoniske harmonika er meget lig en mundharmonika i teknisk opbygning. Den enkelte knap har forskellige toner, afhængig af om der trækkes eller skubbes i bælgen. Dette giver mulighed for meget kompakte instrumenter, som dog ofte er begrænset til nogle få tonearter. 
De diatoniske harmonikaer er meget udbredt i store dele af Vesteuropa, Storbritanien og Irland. Den diatoniske harmonika er den mest populære harmonika i verden.
Den enradede diatoniske harmonika, også kaldet "den tyske harmonika", har én række knapper i højre side. Der er 10 knapper i denne række, altså 20 toner, idet der er forskel på, om man trækker ud eller ind. Den enradede diatoniske harmonika stemmer indenfor den tyske traditionsmusik oftest i tonearterne C, F, Bb og Eb, men kendes også i tonearterne G og D fra den canadiske tradition. Den enradede diatoniske harmonika har oftest blot to basknapper, den ene er en bastone, mens den anden er en basakkord. Dette giver mulighed for at spille to akkorder med harmonikaen. Mange enraderspillere udvikler gennem tiden en teknik til, at udnytte bassen med halve og flygtige tryk, der giver det indtryk, at der er flere basakkorder end blot to. 
Mens det ved den enradede diatoniske harmonika er nemt, at definere antallet af knapper osv., er det noget sværere at give en klar definition på den toradede diatoniske harmonika, idet der findes adskillinge versioner. Mange britiske og irske harmonikaer stemmer i D i første række mens hjælperækken er stemt i C# (altså en lille sekund over førsterækken), der giver halvtoner, der ellers ikke ville være tilgængelige. På den italienske toradede diatoniske harmonika er forskellen mellem den første række og den anden række en kvart eller en kvint 
Der findes også tre-, fire- og femradede diatoniske harmonikaer. Disse harmonikaer kan have op til 12 basser. Ofte udnyttes de ekstra rækker til at lægge flere tonearter, men den inderste af rækkerne ligger undertiden også en halv tone ved siden af en af de andre rækker, for at give hjælpetoner, som ikke er tilgængelige i de andre tonearter.
Nogle diatoniske harmonikaer har et antal hjælpeknapper placeret som en halv række. Disse går under navnet halvandenradere eller to-en-halv-radere. Et eksempel på disse er Hohners Club-system, der udover en række i C og en række i F har en hjælperække, der indeholder tonerne nødvendige for at kunne spille i Bb.
En kromatisk harmonika er en harmoni, hvor hver knap har én tone. Det vil sige, at ventiler parvis er ens, og derved giver samme tone uanset trykket. Den alment kendte harmonika i Danmark er af denne type, ligesom den er meget udbredt i Østeuropa. 
Diskantsiden, hvor melodien spilles, kan enten have knapper (dette kaldes en knapharmonika) eller et klaviatur præcist som på et klaver, orgel eller andre tasteinstrumenter. Disse kaldes tangentharmonikaer eller pianoharmonikaer og melodisiden af disse harmonikaer vil omgående kunne spilles af pianister, organister etc.
På en knapharmonika er tonerne opbygget efter den kromatiske skala. Hvis man tager en knapharmonika med tre rækker, vil man skulle tage første tone i den første række, den anden i den anden række. Dette er illustreret på billedet til højre. Dette er hvis harmonikaens knapper er opbygget efter det såkaldet b system. Hvis harmonikaen er opbygget efter system c kører tonerne fra 3.række til 2.række til 1.række og tilbage igen. B systemet er bedre for teknisk udfordrende arbejde, mens c systemet er nemmere at spille akkorder og små melodier på.Hvis en knapharmonika har flere end tre rækker, ændres dette ikke. Hvis der kommer en 4. række, er den den som den 1.række, og hvis der kommer en 5. række, er den den samme som den 2. osv. Dette gælder for begge typer knapsystemer. Grunden til disse ekstra rækker, er for at gøre det nemmere for harmonikaspilleren at spille visse sange, da man kan lave andre fingersætninger. 
Fordi knappene er opbygget på denne måde, ændres den måde hvorpå man tager en akkord sig ikke, man flytter bare sit greb. Dette er også gældende ved skalaere. 
På grund af det store antal knapper på harmonikaer, kan der på visse instrumenter, hvor der ikke er nok plads til det antal ventiler, der skal bruges, når højre side er fyldt ud med knapper. Derfor kan man nogle gange komme ud for, at harmonikaen er forsynet med såkaldte pynteknapper. Pynteknapperne kan trykkes ned ligesom alle andre knapper, og der er ligeså meget modstand i dem, som i andre knapper. Forskellen er blot, at mens de almindelige metalrør har en destination, har pynteknappernes metalrør ikke. Pynteknapperne er, hvis de er på harmonikaen, foroven og forneden på højresiden.
Det almene bassystem i en kromatisk harmonika kaldes standardbas. Bassiden ses ikke mens man spiller, så systemets udlægning giver større adgang til akkorder, ved at de fleste enkelte knapper spiller en akkord hver. Det er arrangeret, så man nemt kan skifte mellem forskellige typer akkorder med den samme grundtone. De to inderste rækker spiller enkelte noder.
I 6. række ligger dim-akkordenDog kan der være flere rækker. På de største harmonikaerne kan der være 7 rækker, som vil indeholde plus-akkorden (dur-akkord med forstørret kvint), og der kan også være to række før første række, hvilket er andre bas-toner.
Alt afhængig af antallet af basser har harmonikaen følgende kolonner og rækker. 
Et akkordeon med converter er en kromatisk harmonika, som ud over standardbas har melodibas (engelsk: free bass system). Melodibassen er et bassystem, hvor knapperne er arrangeret, som en spejlvendt version af diskantsiden på en kromatisk knapharmonika. De spiller enkelte toner, og akkorder skal selv formes. Ved hjælp af melodibas er det muligt, at spille efter klavernoder. For at skifte mellem bassystemer, er der en converter (omskifter), der bruges til at skifte. Denne kan sidde forskellige steder, men oftest på de nye er den placeret bag registrene.
Der findes overordnet to forskellige slags elektroniske harmonikaer. De halvakutiske harmonikaer og elharmonikaerne. 
Et godt eksempel på en halvakustisk harmonika er basharmonikaen. En basharmonika har en udgang til et jackstik, så den kan tilsluttes en forstærker. Måden hvorpå lyden opfanges, og kan sendes videre til forstærker, er ved at der sidder to højttalere på metalgitteret, hvor lyden kommer ud. Disse højttalere opfanger lyden som mikrofoner, og sender lyden videre. Selve basharmonikaen har kun knapper i højre side, hvor der i venstre er luftknappen. Basharmonikaen har som oftest ingen registre. 
På en elharmonika sidder nogle sensorere i bælgen, der føler, hvor kraftigt der trækket eller skubbes på bølgen. Elharmonikaen giver mulighed for, at spille på mange forskellige slags harmonika, men den giver også mulighed for, at spille forskellige andre instrumenter på harmonikaen. Det kan være instrumenter, som en kontrabas eller forskellige fløjter. På grund af sensorerne i bælgen er det muligt at få et udtryk på fløjterne, som ikke er muligt at få, hvis man spiller disse fløjter på et keyboard. 
Indbygget i elharmonikaen er en forstærker, og på de store elharmonikaere er der også indbygget højttalere, mens de mindre skal være sluttet til en forstærker eller høretelefoner for at kunne høre harmonikaen. Den mest kendte producent af Elharmonikaer er Roland. Roland V-accordion (Roland Virtual Accordion)  blev første gang præsenteret i 2004. Dette skete på Musikmesse Frankfurt.
Verdens største spilbare harmonika, som er lavet af italineren Giancarlo Francenella. Harmonikaen vejer ca. 200 kg, og måler 2,53 m høj, 1,9 m bred og 85 cm dyb. Giancarlo brugte over 1000 timer på at bygge denne kæmpeharmonika, og han navngav harmonikaen Castelfidardo efter byen, hvori den var fremstillet, som ligger i Ancona i Italien. Harmonikaen er en 5:1 model af Giancarlos orginale harmonika.
På en harmonika spiller man efter de normale noder, som man også bruger til klaver. Ud over de normale noder bruger harmonikaspilleren også nogle specialtegn når personen spiller. 
Bælgtegn er to forskellige tegn, der fortæller om, hvornår man skal vende bælgen. Der er et tegn for at trække ud, og et tegn for at skubbe ind. Tegnet for at trække ud bruges oftes, som det første bælgtegn i en melodi, idet man ofte starte med bælgen lukket. Man kan dog også starte med to af disse tegn, hvilket betyder at man skal starte med bælgen lidt ude. 
Registertegn er tegnet for, hvilket toneregister harmonikaspillen skal spille i. Hvis der ikke står noget registertegn, betyder det, at harmonikaspilleren skal spille i almindelig 8-fod. Ved registerskift skifter man registrene midt under en melodi. Dette illustreres med, at der står et nyt registertegn.
Et standardbassystem er opbygget på en speciel måde. Der bruges heller ikke "normale" noder til at beskrive dem. 
Standardbas såkaldte standardbasnode. Standardbasnoderne minder meget om de normale noder, dog er der væsentlige forskelle. For det første har det ingen betydning i hvilken oktav tonen ligger i, da alle tonerne kun findes i en oktav på harmonikaen. Denne oktav kan ændre ved at skifte register. En anden ting, som er en væsentlig forskel mellem standardbasnoder og almindelige noder, er måden, hvorpå akkorden står. Hvis man skriver en akkord i almindelige noder, skriver man hvilke toner den består af. Hvis man f.eks skal skrive en c7, skriver man en c og skriver 7 over noden. Der skrives stort M over dur-akkorder og lille m over mol-akkorder. Dim-akkorder skrives med et d over. Ved russisk notering skrives der stort B over en dur-akkord, mens der bruges stort M over mol-akkorderne. I visse tilfælde skrives der også hvilken tonart, akkorden er i og hvilken tonart bastone er i over noden.
En fingersætning er en beskrivelse af, hvordan harmonikaspilleren skal sætte fingerne. Tommelfingeren er defineret som 1. finger, mens lillefingeren er difineret som 5. finger. Dette er det samme både for højre og venstre hånd. Tallet på fingeren, der skal spille en pågældende tone, skrives over noden for denne.
På en knapharmonika, der har flere end 3 rækker, går den samme tone igen to gange. For at vise hvilken knap man skal spille, understreger man tallet fra fingersætningen eller markerer det med et lille kryds.
Den kromatiske harmonika spilles siddende. Remmene skal være indstillet sådan, at det er muligt, at instrumentet kan hvile på lårene af harmonikaspilleren, for at ikke ødelægge harmonikaspillerens ryg. Remmenes funktion er, at holde diskantsiden i ro. Nogle harmonikaspillere har diskantsiden støttende imod højre lår, dette gøres med remmene for at holde diskantsiden stille.  
Harmonikaspillerens ryg skal være ret, når han spiller på instrumentet. Derfor sidder harmonikaspilleren yderst på  stolen. Højden af stolen er også vigtig, for at harmonikaspilleren sidder godt. Det bedste spilleposition er, når stolen er så høj, at harmonikaspillerens ben danner en 90 graders vinkel eller mere med stolens ben. 
Alle fingrene på højrehånden bruges. Tommelfingeren kaldes 1. finger, pegefingeren kaldes 2. finger osv. Det samme gælder venstre hånd. Nogle harmonikaspillere spiller ikke med 1. finger i diskantsiden, fordi de vil holde diskantsiden. Diskantsiden behøves ikke at holdes på plads, hvis man sidder i den rigtige kropsposition, der er dette lidt tåbeligt. I venstrehånd bruger man normalt ikke 1. finger til andet end at betjene luftknappen. Dog kan 1. finger nå og spille første række og bruges derfor en sjælden gang til dette formål. Det kræver dog lidt øvelse at lære, at bruge 1. finger i venstre hånden.
En harmonikaspiller skal spille på forskellige måder, alt efter hvilke foredragsbetegnelser, der står i noderne. Alt efter  spillemåden, der står i noderne, spiller harmonikaspilleren forskelligt. Hvis der står legato i teksten, spiller harmonikaspilleren med sammenbundne tone. Det vil sige, at der ikke skal være hørbare pauser mellem tonerne. Derfor er det nødvendigt for en harmonikaspiller, der skal spille legato, at spille tonerne så hurtigt efter hinanden, uden at komme til at spille dem samtidigt. En anden vigtig spillemåde, som harmonikaspillere ofte benytter sig af, er staccato. Ved staccatospil spilles der meget korte tone. Hvor harmonikaspillerens fingre nærmest skal hoppe på tonerne. 
Idet harmonikaen er et forholdsvis nyt instument, og fordi der var stor modstand mod instrumentet i dets første leve år, blev der ikke skrevet så meget musik for harmonika før 1900. For at blive taget alvorligt som et koncertinstrument, blev der behov for, at oprette skoler, der kunne give instruktion på et højt niveau om instrumentet, for at øge udviklingen af et originalt repertoire af anerkendte komponister. Hugo Herrmann var den første komponist, der skrev musik for solo harmonika. Stykket hed "Sieben neue Spielmusiken", og blev udgivet i 1927. Herrmann havde skrevet musikken efter aftale med komponisten Paul Hindemith, som blandt andet i 1922 havde skrevet "Kammermusik No.1", som indeholdt en harmonika stemme.I 1931 grundlagde Ernst Hohner "Harmonika-Fachschule" i Trossingen, og begyndte at udgive musik og undervisningsmaterialer for alle mulige harmonikaer. Herrmann blev leder af skolen, og skolen blev senere et officielt statslig akademi. Akademiet uddannede gode kandidater, som også hjalp til, at udvide harmonikaens repertoire. Omkring 1945 blev der skrevet store stykker for harmonika, især for flere harmonikaer. Det var også i den periode, at det blev foretrukket, at skrive for accordeon, og der blev derfor skrevet færre stykker for standartbas.Der skete en kolossal vækst i repertoriret omkring, da Städtische Musikschule Trossingen ville udvide mængden af eksperimenterende og atonal musik i deres koncerter. En vigtig komponist af ny musik for harmonika i den periode var Wolfgang Jacobi, men det var også i denne periode, at der udkom en del harmonikamusik fra Scandinaviske komponister, som bl.a. danske Ole Schmidt.Op i gennem 1960'erne inspirerede den danske accordeonspiller Mogens Ellegaard en række nordiske komponister til at skrive musik til accordeon. Blandt andet komponister som: Torbjörn Iwan Lundquist, Vagn Holmboe, Arne Nordheim og Per Nørgård til at skrive kammermusik og musik for solo harmonika. Mogens Ellegaard fik harmonika som fag på de indflydelsesrige skandinaviske konservatorier, og var blandt andet med til at gøre knapper i diskantsiden mere populær.I de sidste to årtier er ligeledes sket en enorm stigning for repertoiret for harmonika. Men denne stigning i repertoiret er slet ikke slut. Harmonikamusik oplever i øjeblikket en blomstring og nogle tror at harmonikaen bliver den 21. århundredes instrument.I dag er det musikere som Teodoro Anzellotti, Stefan Hussong, Ivan Koval, Mie Miki, Elsbeth Moser og Hugo Noth, som oplærer de nye harmonikaspillere på forskellige konservatorier. Musisk har musikerne forladt standartbassen, og spiller derfor på melodibas, dog er der stadig ikke sket den samme udvikling på instrumentet, idet det stadig er muligt at spille standartbas på instrumentet.Repertoiret for harmonika består af mange forskellige genrer, men ofte af valse, marcher, polkaer og tangoer.. Tidligt i harmonikaens historie blev den brugt til valse og polkaer i det sydlige Texas og nordlige Mexico. Harmonikaen bruges dog også til Jazz, og der har bl.a. deltaget harmonikaspillere på Jazz festivalen i København. Harmonikaen er også blevet brugt i Louisiana i Cajun, hvor instrumentet er dokumenteret tilbage til 1870'erne.Harmonika er ofte brugt i forbindelse med tangoer. Harmonikaspilleren Allan Harboe Karlsson går så vidt som at sige "uden harmonika ingen tango". En meget vigtig komponist inden for tangoen var Astor Piazzolla, som dog skrev musikken til bandoneon. Men da de to instrumenter ligner hinanden meget, er det svært for harmonikaspillerne, der vil spille tango, at komme uden om Piazzolla.
Duo Mythos med Bjarke Mogensen og Rasmus Kjøller er kendt også uden for Danmark. I 2012 vandt den en konkurrence i Nederlandene, og Bjarke Mogensen har optrådt i München med Philharmonikerne som 12-årig og i Brügge, Wien, London og i Carnegie Hall i New York. Han har modtaget flere æresbevisninger.

Harry S. Truman (8. maj 1884 – 26. december 1972) var USA's 33. præsident (1945 – 1953). Som vicepræsident efterfulgte han Franklin D. Roosevelt, som døde mindre end tre måneder efter, at han var begyndt på sin fjerde embedsperiode.
Under 1. Verdenskrig var Truman artilleriofficer i Frankrig. Efter krigen blev han en del af Tom Pendergasts partiorganisation, og blev valgt til amtskommissær i Missouri, og senere blev han Senator. Efter at han var blevet kendt i USA som leder af Truman komiteen, erstattede han Henry A. Wallace som Roosevelts vicepræsidentkandidat i 1944.
Truman stod overfor den ene udfordring efter den anden i indenrigspolitikken. Den vanskelige omstilling af den amerikanske økonomi tilbage til fredsforhold var kendetegnet ved alvorlig knaphed, adskillige strejker og vedtagelse af Taft-Hartley loven på trods af hans veto. Han trodsede alle forudsigelser og blev genvalgt ved det amerikanske præsidentvalg 1948, bl.a. ved hjælp af sin berømte valgturné rundt i de amerikanske stater. Efter hans genvalg kunne han kun få vedtaget et enkelt af forslagene i hans Fair Deal program. Han benyttede præsident-ordrer til at begynde afskaffelse af race-adskillelsen i militæret og til at indføre et kontrolsystem, som fjernede tusindvis af kommunistsympatisører fra offentlige embeder, selv om han var kraftig modstander af at indføre en loyalitets-ed for regeringsansatte, en holdning der førte til beskyldninger om, at hans regering var svag overfor kommunismen. Trumans præsidenttid var også begivenhedsrig på det udenrigspolitiske område med afslutningen på 2. Verdenskrig, hans beslutning om at bruge atombomber mod Japan, etableringen af Forenede Nationer, Marshallplanen til genopbygningen af Europa, Trumandoktrinen til at inddæmme kommunismen, begyndelsen på Den kolde krig, grundlæggelsen af NATO og Koreakrigen.
Korruption nåede i Trumans regering op på kabinetsniveau og ledere i det Hvide Hus. Det Republikanske parti gjorde korruption til et vigtigt valgtema ved præsidentvalget i 1952.
Truman havde en meget anderledes optræden end patricieren Roosevelt, og var en folkelig og beskeden præsident. Han gjorde sætninger såsom "Sorteper ender her" og "Hvis ikke du kan klare heden, må du hellere komme ud af køkkenet" kendte. Han overvandt de lave forventninger hos mange politiske iagttagere, som sammenlignede ham med sin højt respekterede forgænger. På forskellige tidspunkter i sin præsidenttid havde Truman både den højeste og den laveste opbakning, der nogensinde var blevet målt. Trods den negative folkeopinion under hans præsidenttid er vurderingen af ham blandt borgere og forskere blevet mere positiv efter at han trak sig ud af politik og efter at han udgav sine erindringer. Trumans legendariske valgsejr i 1948 over Thomas E. Dewey fremhæves gerne af præsidentkandidater, der er bagefter i meningsmålingerne. Truman placeres højt af forskerne som en af Amerikas bedste præsidenter.
Truman blev født den 8. maj 1884 i Lamar, Missouri, som det ældste af John Anderson Truman (1851-1914) og Martha Ellen Young Trumans (1852-1947) børn. Hans forældre valgte navnet Harry efter hans morbror, Harrison Young (1846-1916). De valgte "S" som hans mellemnavn i et forsøg på at tilfredsstille begge hans bedsteforældre Anderson Shippe Truman og Solomon Young. Initialet stod ikke for noget, som det var en almindelig praksis blandt skotsk-irske amerikanere. En bror, John Vivian (1886–1965), og en søster Mary Jane Truman (1889–1978) fulgte snart efter.
John Truman var landmand og kreaturhandler. Familien boede i Lamar indtil Harry var ti måneder gammel. Så flyttede de til en gård ved Harrisonville, derpå til Belton og i 1887 til hans bedsteforældres 240 ha farm i Grandview. Da Truman var seks år gammel flyttede familien til Independence, så han kunne gå i den presbyterianske søndagsskole. Truman kom ikke i en almindelig skole før han var otte.
Som dreng havde Truman tre store interesser: musik, læsning og historie, som alle blev opmuntret af hans mor. Han stod sin mor nær så længe hun levede, og som præsident tog han imod både personlige og politiske råd fra hende. Han stod op hver morgen klokken fem for at øve klaverspil, og gik hos en lokal musiklærer to gange om ugen indtil han var 15. Truman læste også meget populær historie. Han var en page ved Demokraternes partikonvent i 1900 i Convention Hall i Kansas City.Efter at have taget eksamen fra Independence High School i 1901 arbejdede Truman som tidtager på Santa Fe Railroad, hvor han sov i "hobo lejre" ved jernbanelinjen. Derefter havde han en række sekretær jobs. Han vendte tilbage til Grandview farmen i 1906, og blev der indtil 1917 hvor han gik i militærtjeneste.
Det fysisk krævende arbejde han udførte på Grandview farmen var en dannelsesproces. I den periode bejlede han til Bess Wallace og friede endda til hende i 1911. Hun afslog hans frieri, og Truman sagde, at han ville tjene nogle flere penge end en landmand gjorde inden han friede igen. Han friede igen i 1918 efter at være vendt tilbage fra 1. Verdenskrig som kaptajn, og denne gang sagde hun ja.
Truman var den eneste præsident efter 1897, som ikke havde fået en universitetsuddannelse. Dårligt syn forhindrede ham i at søge ind på West Point (hvad der havde været hans drøm som barn) og økonomiske begrænsninger forhindrede ham i at få eksamen på anden vis. Han studerede imidlertid i to år med henblik på at blive advokat på Kansas City Law School i starten af 1920'erne. Senere, som 60-årig, blev Truman inviteret til at blive medlem af Missouri-Kansas Citys Lambda Chi Alpha broderskab, hvilket han sagde ja til.
Truman lod sig hverve til Missouris nationalgarde i 1905 og gjorde tjeneste indtil 1911. Da USA trådte ind i 1. Verdenskrig genindtrådte han i nationalgarden. Da han var på session i 1905 havde hans syn været for dårligt. Efter sigende bestod han ved at lære bogstaverne på synsprøvekortet udenad.Inden han skulle til Frankrig blev han sendt til Camp Doniphan ved Fort Sill, nær Lawton, Oklahoma for at blive optrænet. Han ledede lejrens kantine sammen med Edward Jacobson, som havde erfaring som ekspedient i en tøjforretning i Kansas City. På Ft. Sill mødte han også løjtnant James M. Pendergast, en nevø af Thomas Joseph (T.J.) Pendergast, der var politiker i Kansas City. Begge disse mænd kom til at få en afgørende betydning for de senere begivenheder i Trumans liv.Truman blev udvalgt til at blive officer og derpå batterichef i et artilleriregiment i Frankrig. Hans enhed var batteri D, 129. feltartilleri regiment, 60. brigade i 35. infanteridivision, som var kendt for sine problemer med disciplinen. Under et pludseligt angreb fra tyskerne i Vogeserne begyndte batteriet at spredes. Truman beordrede dem tilbage på deres poster med eder og forbandelser, som han havde "lært mens han arbejdede på Santa Fe jernbanen". Overraskede over hans udbrud, samledes hans folk sig og fulgtes med ham i sikkerhed. Under kaptajn Trumans ledelse i Frankrig mistede batteriet ikke en eneste mand. Den 11. november 1918 afskød hans batteri nogle af de sidste skud i 1. verdenskrig mod de tyske stillinger. Krigen forandrede ham, og bragte hans lederegenskaber frem. Han blev senere oberst i hærens reserver, og hans karriere i krigen gjorde det senere muligt for ham at få en politisk karriere i Missouri.
Ved krigens slutning vendte Truman tilbage til Independence og giftede sig med sin langvarige flamme, Bess Wallace, den 28. juni 1919. Parret fik et barn, Mary Margaret (17. februar 1924 – 29. januar 2008).
En måned inden brylluppet åbnede Truman og Jacobson en manufakturhandel i centrum af Kansas City – idet de regnede med at kunne fortsætte succesen fra Fort Sill. Efter nogle få gode år gik forretningen konkurs under lavkonjunkturen i 1921, som kraftigt påvirkede landbrugets økonomi. Truman skød skylden for de lave priser på landbrugsprodukter på Republikanerne. Han arbejdede på at betale sin gæld indtil 1934. Netop som han var på vej ind i det amerikanske senat fik bankmanden William T. Kemper fat på gældsbrevet ved salg af en bank, som var gået konkurs og lod Truman betale gælden tilbage for $1,000. (Samtidig indbetalte Kemper et bidrag på $1.000 til Trumans valgkampagne.)
Som tidligere krigskammerater og forretningspartnere forblev Jacobson og Truman nære venner hele livet. Årtier senere spillede Jacobsons råd til Truman om zionisme en afgørende rolle i den amerikanske regerings beslutning om at anerkende Israel.
I 1922 blev Truman med hjælp fra Demokraternes partiorganisation i Kansas City, der blev styret af bossen Tom Pendergast, valgt til administrativ dommer i det østlige distrikt Jackson County.I 1922 gav Truman en ven $10 til et indmeldelsesgebyr i Ku Klux Klan, men bad senere om at få pengene tilbage. Han var aldrig til et optagelsesceremoni, deltog aldrig i et møde og hævdede aldrig at være medlem. Selv om Truman til tider udtrykte vrede mod jøder i sine dagbøger var hans forretningspartner og nære ven Edward Jacobson jøde. Trumans holdninger overfor sorte var typiske for hvide i Missouri på den tid, og blev udtrykt i hans almindelige sprogbrug, hvori "nigger" indgik. Mange år senere kom andre sider af hans racemæssige holdninger frem: historier om misbrug, vold og forfølgelse, som mange sorte amerikanske veteraner blev udsat for efter at de var kommet tilbage fra 1. Verdenskrig ophidsede ham voldsomt, og var en væsentlig årsag til hans beslutning om at udstede præsident ordre nr. 9981 i juli 1948, hvor han bakkede op om borgerretsbevægelsen og fjernede raceadskillelsen i de væbnede styrker.Han blev ikke genvalgt i 1924, men i 1925 blev han valgt til leder af retten og blev genvalgt i 1930.
I 1930 koordinerede Truman "Ti års planen", som forandrede Jackson County og Kansas Citys profil med nye offentlige arbejder, herunder et stort antal veje, bygning af en ny Wight and Wight-tegnet County Court bygning, og indvielse af en række på 12 monumenter til ære for pionerkvinder. Noget af byggeriet foregik med beton fra Pendergasts betonværk. Truman vurderede selv, at i løbet af de år vejbyggeriet foregik, måtte han placere "omkring en million i omsætning for at holde politikerne tilfredse, men havde jeg ikke gjort det ville de forbrydere have taget halvdelen af de syv millioner" (som var det hele programmet kostede).
I 1933 blev Truman udnævnt til direktør i Missouri for det føderale gen-beskæftigelsesprogram (som var en del af Civil Works Administration) på anmodning af Postminister James Farley som modydelse til Pendergast for at have sørget for at Kansas City stemte på Franklin D. Roosevelt ved præsidentvalget i 1932. Udnævnelsen bekræftede Pendergasts kontrol over de føderale udnævnelser i Missouri og markerede samtidig højdepunktet på hans magt. Det skabte også forbindelser mellem Truman og Harry Hopkins og sikrede, at Truman blev en fast støtte af New Deal.
Efter at have været dommer ville Truman gerne opstille til guvernørposten eller til senatet; men Pendergast afviste disse ideer. I 1934 foreslog Pendergasts rådgivere Harry Truman som kandidat til Senatet. Efter at tre andre havde afslået gik Pendergast tøvende med til at bakke op om Truman. Ved Demokraternes primærvalg vandt Truman over John J. Cochran og Tuck Milligan, bror til den statslige anklager Maurice M. Milligan. Truman besejrede derefter den siddende Republikaner Roscoe C. Patterson med næsten 20 %.
På valgdagen blev fire mennesker dræbt ved valgstederne, hvilket afstedkom forskellige undersøgelser af valgpraksis i Kansas City. Truman kom ind i sit nye embede under beskyldninger om at være "senatoren fra Pendergast". Han sørgede for at betale støtten fra Pentergast tilbage i sine beslutninger, men fastholdt at han stemte efter sin overbevisning. Truman forsvarede altid støtten ved at sige, at ved at give lidt, sparede han en masse.
I sin første embedsperiode som Senator udtalte Truman sig imod virksomheders grådighed og advarede mod farerne fra at spekulanter på Wall Street og andre med særinteresser fik for stor indflydelse på landets forhold. Han blev imidlertid stort set ignoreret af præsident Roosevelt, som ikke lod til at have taget ham alvorligt på dette tidspunkt. Truman havde efter sigende svært ved at få embedsmænd i det Hvide Hus til at besvare sine telefonopkald.Valget i 1936 af den Pendergast støttede guvernør Lloyd C. Stark afslørede endnu større uregelmæssigheder end valget i 1934. Milligan førte sag mod 278 anklagede i sager om valgsvindel, og fik 259 dømt. Stark vendte sig mod Pendergast, krævede ham stillet for retten, og afvristede Pendergasts partiorganisation indflydelsen på besættelsen af statslige stillinger.Til sidst opdagede Milligan, at Pendergast ikke havde betalt statsskatter mellem 1927 og 1937 og havde gennemført forsikringssvindel. I 1939 erklærede Pendergast sig skyldig og fik en bøde på $10,000 og 15 måneders fængsel i Leavenworth Federal Prison. Der blev ikke rejst tiltale mod Truman.
Trumans udsigter til at blive genvalgt til senatet så dystre ud. Ved primærvalget i 1940 blev han udfordret af både Stark og Maurice Milligan. Robert E. Hannegan, som kontrollerede Demokraterne i St. Louis, støttede Truman ved valget. (Hannegan forhandlede i 1944 den handel på plads, som gjorde Truman til vicepræsidentkandidat). Truman førte valgkamp dag og nat. Til sidst delte Stark og Milligan anti-Pendergast stemmerne, som til sammen var større end stemmerne på Truman, men Truman fik flest og blev Demokraternes kandidat.I september 1940, under valgkampagnen, blev Truman valgt som Stormester i Missouris frimurerloge. Ved valget i november besejrede han delstatssenatoren Manvel H. Davis med mere end 40.000 stemmer og beholdt sin plads i Senatet. Truman sagde senere, at frimurervalget sikrede hans sejr over Senator Davis.Den vellykkede kampagne ved senatsvalget i 1940 anses af mange levnedsbeskrivere som en personlig triumf og oprejsning for Truman og som et forvarsel om den mere berømte kampagne ved valget i 1948, et andet valg hvor han var undertippet. Dette var vendepunktet i hans politiske karriere.
Den 23. juni 1941, dagen efter at Nazityskland angreb Sovjetunionen, erklærede senator Truman: "Hvis vi opdager, at Tyskland er ved at vinde, bør vi hjælpe Rusland, og hvis Rusland er ved at vinde, bør vi hjælpe Tyskland, og på den måde lade dem dræbe så mange som muligt, selv om jeg under ingen omstændigheder ønsker at se Hitler som sejrherre. Ingen af dem gør noget for at holde hvad de lover." Selv om holdningen var i tråd med hvad mange amerikanere følte på det tidspunkt, blev det af senere levnedsbeskrivere anset for både upassende og kynisk. Bemærkningen var den første af en lang række bemærkelsesværdige upassende ud-af-posen udtalelser fra Truman til pressen.
Truman fik berømmelse og respekt, da hans "Paratheds komite" undersøgte skandalen om militært spild ved at afsløre bedrageri og dårlig ledelse. Roosevelt regeringen var i starten bange for at komiteen ville skade moralen, og vicekrigsminister Robert P. Patterson skrev til præsidenten, at det var i "offentlighedens interesse" at suspendere komiteen. Truman skrev et brev til præsidenten, hvori han erklærede, at komiteen stod "100 % bag regeringen", og at den ikke havde til hensigt at kritisere militærets krigsførelse. Komiteen blev vurderet til at være en succes og vurderes at have sparet mindst $15 mia. Trumans tilskyndelse til besparelser i militæret ved brug af sund fornuft tiltrak sig megen opmærksomhed. I 1943 betød hans arbejde som formand at han for første gang kom på forsiden af Time. Han endte med at komme på forsiden af Time ni gange og blev valgt som årets mand af magasinet i 1945 og 1948. Efter at have levet i ubemærkethed i senatet i årevis blev Truman trukket ind i det nationale søgelys efter Truman komiteens succes.
Efter måneders usikkerhed om hvem præsidenten ville vælge som sin vicepræsidentkandidat ved valget i 1944, blev Truman valgt som resultat af en aftale, som blev bragt i stand af Hannegan, som var Demokraternes landsformand i det år.
Selv om han i offentligheden fortsat fremstod som en robust engageret verdensleder, var Roosevelts helbred hurtigt ved at forværres fra midten af 1944. En håndfuld af hans nøglerådgivere, herunder den afgående landsformand for Demokraterne Frank C. Walker, 
den tiltrædende formand Robert Hannegan, partiets kasserer Edwin W. Pauley, strategen Ed Flynn og lobbyisten George E. Allen stod sammen i sommeren 1944 om at "holde Henry Wallace væk fra posten." De anså Wallace, den siddende vicepræsident, for at være for venstreorienteret, og havde alvorlige betænkeligheder ved muligheden for at han kunne blive præsident. Allen mindedes senere, at hver af disse mænd "erkendte at den mand, som blev nomineret som vicepræsidentkandidat, formentlig ville blive den næste præsident".Efter at have mødtes personligt med partiets ledere gik FDR med til at udskifte Wallace som vicepræsident; men Roosevelt valgte at udskyde den endelige udvælgelse af hvem der skulle træde i stedet til slutningen af partikonventet i Chicago. I starten var James F. Byrnes fra South Carolina favorit, men fagforeningslederne var imod ham. Roosevelt var også imod Byrnes, men tøvede med at skuffe nogen kandidat, og ville ikke direkte fortælle Byrnes om sin modstand, så præsidenten bad Hannegan om at "ordne det [Byrnes' nominering] med Sidney", hvormed han hentydede til fagforeningsleder og modstander af Byrnes Sidney Hillman, nogle få dage før konventet. Hertil kom, at Byrnes' status som tilhænger af raceadskillelse gav ham problemer i forhold til de liberale i Nordstaterne, og han blev også anset for sårbar på grund af sin konvertering fra katolicisme. Det siges, at Roosevelt tilbød posten til guvernør Henry F. Schricker fra Indiana, men han afviste. Inden konventet gik i gang skrev Roosevelt en note hvor i han sagde, at han ville acceptere enten Truman eller højesteretsdommer William O. Douglas. Delstaternes og byernes partiledere foretrak Truman. Truman selv gjorde ikke noget for at blive udpeget, og fastholdt altid, at han ikke havde ønsket at blive vicepræsident. Som følge heraf måtte Roosevelt lægge et stort pres på Truman for at få ham til at acceptere vicepræsidentposten. Den 19. juli tilkaldte partilederne Truman til en suite på Blackstone Hotel for at høre på en telefonsamtale, som de uden senatorens vidende, havde indøvet på forhånd med præsidenten. Under samtalen spurgte FDR partilederne om Truman ville sige ja til posten. Da de sagde nej, beskyldte FDR vredt Truman for at ødelægge enigheden i det Demokratiske parti, og lagde røret på. Da han følte, at han ikke havde noget valg, gav Truman tøvende sit tilsagn til at blive opstillet som Roosevelts vicepræsidentkandidat.Trumans kandidatur blev humoristisk kaldt det andet "Missouri kompromis" ved konventet i Chicago, da han appellerede til partiets centrum i modsætning til den venstreorienterede Wallace og den konservative Byrnes. Opstillingen blev vel modtaget, og Roosevelt-Truman parret vandt valget med 432–99 valgmandsstemmer ved præsidentvalget, hvor de besejrede guvernør Thomas E. Dewey fra New York og guvernør John Bricker fra Ohio. Truman blev taget i ed som vicepræsident den 20 januar, 1945 og beklædte posten i under tre måneder.
Trumans korte periode som vicepræsident var forholdsvis begivenhedsløs, og Roosevelt kontaktede ham sjældent – selv for at meddele ham større beslutninger. Truman chokerede mange, da han deltog i den vanærede Pendergasts begravelse nogle dage efter sin tiltrædelse. Truman var efter sigende den eneste valgte person, som deltog i begravelsen. Truman afviste al kritik og sagde ganske enkelt: "Han var altid min ven, og jeg har altid været hans".Den 12. april 1945 blev Truman hastetilkaldt til det Hvide Hus, hvor Eleanor Roosevelt meddelte ham at præsidenten var død efter at have fået en stor hjerneblødning. Trumans første bekymring gjaldt Mrs. Roosevelt. Han spurgte om der var noget han kunne gøre for hende, hvortil hun svarede: "Er der noget vi kan gøre for Dem? For det er Dem, der er i vanskeligheder nu."
Truman havde været vicepræsident i 82 dage da præsident Roosevelt døde den 12. april 1945. Han havde haft meget få meningsfyldte samtaler med Roosevelt om verdensaffærer eller indenlandsk politik efter at være blevet vicepræsident og var fuldstændig uvidende om store initiativer i forbindelse med den vellykkede krigsførelse – herunder det tophemmelige Manhattan Project, som handlede om udvikling af verdens første atombombe.
"Drenge, hvis I nogensinde beder, så bed for mig nu. Jeg ved ikke, om I fyre nogensinde har fået et læs hø ned over jer, men da de fortalte mig hvad der var sket i går, følte jeg det som om månen, stjernerne og alle planeterne var ramlet ned over mig."Nogle få dage efter sin tiltrædelse skrev han til sin kone Bess: "Det vil ikke var længe før jeg kan læne mig tilbage og se hele billedet ... Der er ikke mere i det her job, end der var i at lede Jackson County og ikke flere bekymringer." Den enkelthed han forudså, viste sig at være af en flygtig karakter.
Da han overtog præsidentposten bad Truman alle medlemmer af FDR's regering om at blive siddende og fortalte dem, at han var åben for deres råd, og fastlagde det centrale princip for sin regeringsførelse: han traf beslutningerne, og de skulle støtte ham. Blot nogle få uger senere, på hans 61. års fødselsdag, vandt de allierede krigen i Europa.
Truman var langt mere vanskelig for Secret Service at beskytte end den kørestolsbundne Roosevelt. Secret Service havde passet på Roosevelt i over 12 år. Fordi han sad i kørestol det meste af tiden, var det i reglen en fra Secret Service som skubbede ham, hvis han skulle nogen steder. Truman havde ikke sådanne begrænsninger og var en ivrig vandrer, som jævnligt gik rundt om Washington D.C.
Truman blev hurtigt orienteret om Manhattanprojektet og gav tilladelse til brug af atombomber mod Japan i august 1945 efter at Japan havde afvist Potsdam-deklarationen. De efterfølgende nedkastninger af atombomber var de første, og indtil videre eneste tilfælde af atomkrig.
Om morgenen den 6. august 1945 kl. 8.15 lokal tid kastede B-29 bombeflyet Enola Gay en atombombe over Hiroshima. To dage senere efter ikke at have hørt noget fra den japanske regering fortsatte det amerikanske militær med planerne om at kaste en atombombe mere. Den 9. august blev Nagasaki også ødelagt. Truman fik nyheden om bombningen mens han var om bord på den tunge krydser USS Augusta på vej tilbage til USA efter Potsdam-konferencen. Japanerne gik ind på at overgive sig den 14. august.På Potsdam-konferencen havde Truman kryptisk sagt til Josef Stalin, at USA var på vej til at bruge en ny slags våben mod japanerne. Selv om det var første gang Sovjet officielt havde fået informationer om atombomben, var Stalin (via sine spioner i USA) allerede klar over bombeprojektet, og havde rent faktisk hørt om det længe før Truman.I årene efter bombningerne er spørgsmålene om Trumans valg blevet mere håndfaste. Tilhængere af Trumans beslutning om at bruge bomben hævder at det sparede hundredtusinder af menneskeliv, som ville være gået tabt ved en invasion af det japanske hovedland. Eleanor Roosevelt talte til støtte for dette synspunkt i 1954 og sagde, at Truman havde "taget den eneste beslutning han kunne" og at brugen af bomberne havde været nødvendig "for at undgå enorme tab af amerikanske liv". Revisionister, heriblandt historikeren Gar Alperovitz, har hævdet at brugen af atomvåben var unødvendig og grundlæggende umoralsk. Truman selv skrev senere at "jeg vidste hvad jeg gjorde, da jeg stoppede krigen ... Jeg beklager det ikke, og under de samme omstændigheder ville jeg gøre det igen."
Afslutningen på 2. verdenskrig blev i USA efterfulgt af et vanskeligt og omstridt skifte tilbage til fredstidsøkonomi. Præsidenten stod overfor en pludselig opblussen af konflikter på arbejdsmarkedet, som havde ligget og ulmet under krigen, alvorlig mangel på boliger og forbrugsprodukter og en omfattende utilfredshed med inflationen, som på et vist tidspunkt nåede op på 6 % på en enkelt måned.I denne tilspidsede situation var der en bølge af destabiliserende strejker i vigtige industrier, og Trumans svar på dem blev generelt betragtet som ineffektive. I foråret 1946 bragte en landsdækkende jernbanestrejke, noget aldrig før set i landets historie, næsten alle passager- og fragtlinjer til standsning i over en måned. Da jernbanearbejderne afviste et mæglingsforslag, overtog Truman kontrollen med jernbanerne og truede med at indkalde de strejkende arbejdere til tjeneste i de væbnede styrker. Mens han holdt en tale i Kongressen, hvor han bad om tilladelse til at gennemføre sin plan, fik Truman besked om at strejken var blevet afsluttet på hans betingelser. Han bekendtgjorde straks denne udvikling for Kongressen og fik voldsomt bifald, der blev gentaget i ugevis på biografernes ugerevyer. Selv om løsningen af jernbanestrejken var godt politisk teater, kostede det rent faktisk Truman politisk: hans foreslåede løsning blev anset for at være vidtløftig og arbejdere vælgere, som allerede var trætte af Trumans behandling af arbejderspørgsmål blev meget utilfredse.
Som internationalist i traditionen fra Woodrow Wilson gik Truman stærkt ind for etableringen af Forenede Nationer, og placerede den tidligere førstedame Eleanor Roosevelt i delegationen til FN's første generalforsamling for at imødekomme offentlighedens ønske om fred efter blodbadet i 2. Verdenskrig. Da han blev konfronteret med kommunisternes brud på løfterne om demokrati fra Potsdam konferencen og med kommunistiske fremstød i Grækenland (der førte til den græske borgerkrig) og i Tyrkiet, hvilket var et tydeligt tegn på et ønske om at dominere verden, konkluderede Truman og hans udenrigspolitiske rådgivere snart, at Sovjetunionens interesser var i modstrid med De Forenede Staters. Truman regeringen slog ind på en stadig hårdere linje overfor de sovjetiske overgreb.
Selv om han hævdede, at han ikke havde nogen personlig ekspertise i internationale forhold, og selv om Republikanerne havde kontrollen i begge Kongressens kamre, kunne Truman samle støtte fra begge partier til såvel Trumandoktrinen, som fastlagde en politik om at inddæmme kommunismen, og Marshallplanen, som havde til formål at genopbygge Europa. For at få Kongressen til at bruge de enorme summer, der var nødvendige for at få gang i den europæiske økonomi brugte Truman et ideologisk argument, idet han kraftigt argumenterede for at kommunisme trives i økonomisk nødlidende områder. Hans mål var at "skræmme livet af Kongressen"." Som led i den amerikanske koldkrigs strategi underskrev Truman National Security Act of 1947 og reorganiserede militæret ved at slå krigs- og flådeministeriet sammen til Forsvarsministeriet, samtidig med at luftvåbenet blev udskilt i et særskilt værn. Loven skabte og CIA og National Security Council.
Efter mange år med flertal for Demokraterne i Kongressen og to Demokrater som præsidenter gav vælgertræthed med Demokraterne et nyt flertal for Republikanerne ved valget i 1946, hvor de fik 55 nye pladser i Repræsentanternes Hus og adskillige pladser i Senatet. Selv om Truman havde et tæt samarbejde med de republikanske ledere om udenrigspolitikken, kæmpede han bittert imod dem om indenrigspolitikken. Han havde ikke held til at forhindre skattelettelser og fjernelse af priskontrollerne. Fagforeningernes magt blev kraftigt stækket af Taft-Hartley loven, som blev gennemført ved at overtrumfe Trumans veto.Mens han i 1947 gjorde sig klar til det kommende valg tydeliggjorde Truman sin identitet som Demokrat i New Deal traditionen og gik ind for en national sundhedsforsikring, afskaffelse af den fagforeningsfjendske Taft-Hartley lov, og et aggressivt borgerrettighedsprogram. Samlet set udgjorde det et bred lovgivningsmæssig pakke, som fik navnet "Fair Deal".
Trumans forslag var godt at føre valgkamp på, men fik ikke nogen varm modtagelse i Kongressen, selv efter at Demokraterne havde fået fremgang ved valget i 1948. Kun en af de større love i Fair Deal pakken blev vedtaget nemlig boligloven af 1949. 
Truman var en nøglefigur ved etableringen af den jødiske stat i Palæstina. Under udformningen af sin Palæstinapolitik blev Truman udsat for pres hele tiden, især fra det jødiske samfund, stort fra det øjeblik, hvor han blev præsident. Truman skrev: "Højtstående jødiske ledere i De Forenede Stater lagde alle former for pres på mig for at få mig til at indsætte amerikanske magt og styrker på jødernes side i Palæstina." I 1946 anbefalede en britisk-amerikansk undersøgelseskomite en gradvis opbygning af to stater i Palæstina, hvor hverken jøder eller arabere dominerede. Der var imidlertid ikke større støtte fra zionisterne til en to-stats løsning. Det britiske imperium var i hastigt forfald, og under pres for hurtigt at forlade Palæstina på grund af angreb på britiske styrker fra bevæbnede zionistiske grupper.Efter indtrængende opfordringer fra briterne anbefalede en særlig FN komite, UNSCOP, en øjeblikkelig deling af Palestina i to stater, og med Trumans støtte blev dette forslag godkendt af generalforsamlingen den 29. november 1947. Ifølge Truman: "Faktum var, at ikke alene var der pressionsbevægelser omkring FN ulig noget jeg nogensinde har oplevet før, men Det Hvide Hus blev udsat for et konstant bombardement. Jeg tror ikke, at jeg nogensinde oplevede så meget pres og propaganda rettet mod Det Hvide Hus, som i denne sammenhæng. Ihærdigheden hvormed nogle få ekstreme zionistiske ledere – understreget af et politisk motiv og ved hjælp af politiske trusler – bekymrede og irriterede mig." Præsidenten bemærkede i et brev til Eleanor Roosevelt, "Jeg beklager i høj grad denne situation, fordi min sympati altid har ligget på zionisternes side."Briterne bekendtgjorde den 30. november 1947, at de ville rømme Palæstina inden 15. maj 1948. En borgerkrig brød ud i Palæstina og landene i den Arabiske Liga begyndte at flytte tropper til Palæstinas grænser. Den zionistiske ide om en jødisk stat i Mellemøsten havde opbakning i USA, især blandt jødiske vælgere, som var nogle af Trumans kernevælgere. Truman så også en levedygtig jødisk stat som den bedste måde at genhuse de ca. 250.000 jødiske flygtninge fra Holocaust, som boede i flygtningelejre.Det amerikanske udenrigsministerium var imidlertid uenig i den beslutning. Udenrigsminister George Marshall og hovedparten af eksperterne i udenrigstjenesten gik stærkt imod oprettelsen af en jødisk stat i Palæstina. Da Truman gik med til at mødes med Chaim Weizmann, på anmodning fra Edward Jacobson kom han i en situation hvor han omgjorde sin egen udenrigsministers beslutning. Det endte med at Marshall ikke offentligt kritiserede præsidentens beslutning, hvilket Truman havde frygtet at han ville. Forsvarsminister James Forrestal var måske den som tydeligst udtalte sig om Palæstina, idet han gentagne gange talte om farerne ved at vække arabisk fjendtlighed, der kunne føre til en blokering af adgangen til olien i området, og om "effekten af dette spørgsmål på De Forenede Staters sikkerhed". Truman anerkendte staten Israel den 14. maj 1948, elleve minutter efter at den erklærede sig selvstændig.Den polske diplomat George Lenczowski skriver:
Uanset hvilke betænkeligheder Truman kan have haft om zionisternes program, endte han ikke blot med at støtte det, men gav det et ekstra skub ved at give den amerikanske delegation ved FN ordre til at stemme for delingsplanen. Det er ikke nemt at give en vurdering af hans motiver for at vælge denne løsning. I starten var han blot interesseret i at afhjælpe et humanitært problem ved at opfordre til at give fordrevne jøder adgang til det britisk styrede Palæstina. I den tidlige periode virkede han klar til at afvise "en politisk struktur trukket ned over Mellemøsten, som ville resultere i konflikter." Som vi har set, var han også klar over de gevinster som russerne kunne opnå, hvis araberne blev fjendtliggjort. Alligevel valgte han til sidst en politik som førte til konflikt og åbnede portene for sovjetisk indtrængen i den arabiske verden, som eksemplerne i form af Nassers Ægypten, Syrien, Irak og andre lande viste. Var denne politik baseret på en ægte overgang til ideen om at en således skabt konflikt i Mellemøsten var af sekundær betydning og at man roligt kunne se bort fra den sovjetiske faktor? Dette alternativ passer ikke rigtig sammen med hans beslutsomhed om at stoppe Sovjetunionens fremgang i den nordlige del af Iran, Tyrkiet og Grækenland. Yderligere, som hans våbenembargo viste, kædede han ikke USA's interesser sammen med en israelsk sejr, og har aldrig offentligt udtalt at Israel var USA's allierede eller et strategisk aktiv. Det efterlader os med det andet mulige alternativ – at på trods af sin modstand overfor det hjemlige politiske pres valgte han at give dem forrang fremfor andre hensyn. Nogle observatører, som var tæt på beslutningsprocessen på den tid, var overbevist om at indenrigspolitik var en væsentlig årsag til Trumans handlinger. I en ofte citeret udtalelse henvendt til fire amerikanske udsendinge fra Mellemøsten, som ved et møde i Det Hvide Hus den 10. november 1945 advarede ham om de uheldige virkninger af en pro-zionistiske politik, sagde han: "Jeg beklager mine herrer, men jeg må svare de hundredtusinder, som er bekymrede for zionismens succes: Jeg har ikke hundredtusinder af arabere blandt mine vælgere."
Den 24. juni 1948 blokerede Sovjetunionen adgangen til de tre vestlige sektorer af Berlin. De allierede havde aldrig fået forhandlet en aftale på plads, som garanterede forsyningen af disse områder langt inde i den sovjetiske besatte zone. Lederen af den amerikanske besættelseszone i Tyskland, general Lucius D. Clay, foreslog at man skulle lade en stor pansret kolonne køre fredeligt, som en moralsk ret, ned ad motorvejen gennem den sovjetiske zone til Vestberlin, med instruks om at forsvare sig hvis den blev stoppet eller angrebet. Truman fulgte den generelle holdning i Washington, og mente at det ville indebære en uacceptabel risiko for krig. Han godkendte en plan om at forsyne den blokerede by fra luften. Den 25. juni indledte de Vestallierede Luftbroen til Berlin, en operation som i meget stor skala leverede fødevarer og andre forsyninger, herunder kul, med militærfly. Intet der bare mindede om det var nogensinde blevet forsøgt tidligere, og ingen anden nation havde kapaciteten, logistisk eller materielt til at gennemføre den. Luftbroen virkede. Vejen til Vestberlin blev genåbnet den 11. maj 1949. Luftbroen fortsatte i adskillige måneder herefter. Luftbroen til Berlin var en af Trumans store udenrigspolitikske succeser som præsident. Den hjalp i betydelig grad hans valgkampagne i 1948.
Truman, Kongressen og forsvarsministeriet fulgte en strategi om hurtig demobilisering efter 2. Verdenskrig. Skibe blev lagt op og veteraner blev sendt hjem. Årsagerne til denne strategi, som blev fortsat igennem Trumans første embedsperiode og et godt stykke ind i hans anden, var fortrinsvis finansielle. For at kunne finansiere behovet for indenlandske bevillinger havde Truman talt for en politik med nedskæringer i det det amerikanske forsvar ved krigens slutning. Det Republikanske flertal i Kongressen var ivrig efter at gennemføre skattesænkninger og godkendte Trumans plan om at "holde linjen" på forsvarsbevillingerne. Hertil kom, at Trumans erfaringer i Senatet efterlod ham med en nagende fornemmelse af, at store summer gik til spilde i Pentagon. I 1949 udpegede Truman Louis A. Johnson til forsvarsminister. Imponeret af de amerikanske fremskridt i udvikling af atombomber troede Truman og Johnson i starten, at atombomben gjorde konventionelle styrker så godt som overflødige på den moderne slagmark. Denne antagelse måtte revideredes, da Sovjetunionen sprængte sin første atombombe samme år.
Alligevel fortsatte nedskæringerne, hvilket skadede det konventionelle amerikanske forsvarsberedskab. Both Truman and Johnson had a particular antipathy to Navy and Marine Corps budget requests. Truman havde en velkendt modvilje mod Marinekorpset, som stammede tilbage fra hans tjenestetid under 1. Verdenskrig og sagde de berømte ord: "Marinekorpset er flådens politistyrke, og så længe jeg er præsident vil det vedblive at være tilfældet. De har et propagandaapparat som næsten svarer til Stalins".
 Truman havde faktisk foreslået at nedlægge marinekorpset helt som en del af reorganiseringen af forsvaret i 1948, en plan som først blev opgivet efter en brevskrivningskampagne og indgriben fra indflydelsesrige kongresmedlemmer, som var veteraner fra Marinekorpset.Som led i Trumans forsvarsbudgetter til og med finansåret 1950 blev mange af flådens skibe lagt op, solgt til andre lande eller hugget op. Den amerikanske hær havde stor udskiftning blandt det erfarne personale, nedskæringer på træningsøvelser og nedsatte kravene ved rekruttering. Overflødigt udstyr blev skrottet eller solgt i stedet for at blive oplagret, og selv lagrene af ammunition blev beskåret. Marinekorpset blev efter budgetreduktionerne tvunget til at gemme på overskudslagre af våben og udstyr fra 2. Verdenskrig. Det var først efter Nordkoreas invasion af Sydkorea i 1950, at Truman sendte betydeligt større ansøgninger om forsvarsbevillinger til Kongressen og indledte det, der kan betegnes som den moderne periode i De Forenede Staters forsvarsudgifter.
I 1947 udgav Truman regeringen en rapport med titlen To Secure These Rights, som indeholdt en detaljeret ti-punkts plan for reform af borgerrettighederne. I februar 1948 afleverede præsidenten en borgerrettigheds dagsorden til Kongressen, som foreslog etablering af adskillige statslige kontorer som skulle tage sig af spørgsmål såsom stemmeret og diskrimination ved ansættelser. Dette fremprovokerede en storm af kritik fra Sydstatsdemokrater i perioden frem til valgkonventet, men Truman afviste at indgå et kompromis og sagde: "Mine forfædre var Konfødererede ... Men det vendte sig i min mave, da jeg hørte at negersoldater, netop hjemkommet fra oversøisk tjeneste blev smidt ud af hærens lastbiler i Mississippi og pryglet." Som pensionist var Truman imidlertid knap så progressiv i dette spørgsmål. Han beskrev Selma til Montgomery marcherne i 1965 som fjollede og hævdede at disse marcher ikke ville "bevirke noget som helst".
Præsidentvalget i 1948 huskes bedst for Trumans overraskende sejr på målstregen. I foråret 1948 lå støtten til Truman på 36 %, og næsten alle steder blev præsidenten anset for at være ude af stand til at vinde valget. "New Deal" folkene indenfor partiet – herunder FDR's søn James — forsøgte at få opstillet general Dwight D. Eisenhower, en meget populær person, hvis politiske synspunkter og partitilhørsforhold var fuldstændig ukendt. Eisenhower afslog energist at stille op, og Truman overvandt modstanden mod hans opstilling.
På konventet i 1948 forsøgte Truman at berolige de oprørte indenlandske politiske vande ved at 
indsætte en lunken støtte til borgerrettighederne i partiprogrammet. Formålet var at dæmpe konflikten mellem den nordlige og den sydlige fløj i partiet. Begivenhederne overhalede imidlertid præsidentens forsøg på et kompromis. En skarp tale af borgmesteren fra Minneapolis Hubert Humphrey og de lokale politiske interesser fra en række byers partiorganisationer overbeviste Konventet om at der skulle indføjes et skarpere afsnit om borgerrettigheder i programmet, hvilket Truman helhjertet bakkede op om. Alle Alabamas delegerede og en del af Mississippis udvandrede i protest fra Konventet. Upåvirket heraf holdt Truman en aggressiv modtagelsestale hvor han angreb den 80. Kongres og lovede at vinde valget og "få Republikanerne til at synes om det".Indenfor to uger udstedte Truman Executive Order 9981, som fjernede raceadskillelsen i de væbnede styrker. Truman påtog sig en betydelig politisk risko ved at støtte borgerrettighederne og mange erfarne Demokrater var bekymrede over at tabet af støtten i Sydstaterne kunne ødelægge det demokratiske parti. Frygten syntes velbegrundet – Strom Thurmond lod sig opstille som kandidat til præsidentposten og anførte en revolte blandt sydlige tilhængere af staternes rettigheder. Denne revolte på højrefløjen blev modsvaret af et oprør på venstrefløjen anført af den tidligere vicepræsident Henry A. Wallace, som var opstillet af det amerikanske "Progressive Party". Straks efter dets første konvent efter FDR var det Demokratiske parti på vej mod opløsning. En sejr i november lod til at være en fjern mulighed når partiet ikke blot var delt, men splittet i tre.
Præsidenten tog på en over 35.000 km lang valgkamp en aldrig før set personlig appel til nationen. Truman og hans stab rejste på kryds og tværs gennem De Forenede Stater på præsidentens tog. Han holdt korte taler fra bagperronen på en togvogn alle de steder toget gjorde holdt. Hans kampivrige fremtoninger, såsom dem på torvet i Harrisburg, Illinois, appellerede til folket og tiltrak store folkemængder. Seks stop i Michigan tiltrak i alt en halv million mennesker, og en hel million mødte op til en ticker-tape parade i New York.De store, fortrinsvis spontane sammenkomster ved Trumans taler på stationerne var et vigtigt signal om en kritisk ændring af momentum i kampagnen, men dette skift blev så godt som ikke bemærket af det nationale pressekorps, som fortsatte med at berette om Republikaneren Thomas Deweys tilsyneladende forestående sejr som en given sag. En årsag til pressens fejlagtige forudsigelse var, at opinionsmålingerne byggede på telefoninterviews – på et tidspunkt hvor mange folk, herunder mange af Trumans vælgere – ikke havde telefon.Dette skævvred dataene, som kom til at antyde en større støtte for Dewey, hvilket resulterede i en uønsket og uopdaget forudsigelsesfejl, som godt kan have bidraget til opfattelsen af at Trumans chancer var dårlige. De tre største opinionsinstitutter stoppede også med at lave undersøgelser længe før den 2. november – Roper i september og Crossley og Gallup i oktober – og målte således ikke i den periode hvor Truman lader til at have overhalet Dewey.Det endte med at Truman holdt fast i sin midtvestlige base af fremskridtsvenlige, vandt de fleste af Sydstaterne trods borgerrettighedsspørgsmålet og klemte sig igennem med snævre sejre i nogle få svingstater, først og fremmest Ohio, Californien og Illinois. Den endelige opgørelse viste at præsidenten havde sikret sig 303 valgmænd mod 189 til Dewey og kun 39 til Thurmond. Henry Wallace fik ingen. Det karakteristiske billede af valgkampen kom efter valgdagen, da Truman holdt den fejlagtige forside fra Chicago Tribune, som med en stor overskrift proklamerede "Dewey besejrer Truman."Trumans uhæmmede valgkampstil overfor tilsyneladende umulige odds blev en kampagnetaktik som blev gentaget af mange præsidentkandidater i de følgende år, ikke mindst George H. W. Bush ved det amerikanske præsidentvalg 1992, hvor han også var en siddende præsident der til stadighed kæmpede med Kongressen.
Truman havde ikke en vicepræsident i sin første periode. Hans vicepræsidentkandidat og senere vicepræsident i perioden der begyndte den 20. januar 1949 var Alben W. Barkley.
Hans anden præsidentperiode var opslidende, i høj grad på grund af udenrigspolitiske udfordringer, som direkte eller indirekte havde tilknytning til hans inddæmningspolitik overfor kommunismen. F.eks. måtte han hurtigt indstille sig på at USA ikke længere havde monopol på atomvåben. Ved hjælp af informationer fra spioner i USA gik det langt hurtigere end ventet for Sovjetunionen at fremstille en atombombe, og den blev prøvesprængt den 29. august 1949. Den 7. januar 1953 bekendtgjorde Truman sprængningen af den først amerikanske brintbombe.
Truman var en stærk tilhænger af North Atlantic Treaty Organization (NATO), som i fredstid skabte en formel militær alliance med Canada og mange af de demokratiske europæiske lande, som ikke var faldet i kløerne på Sovjetunionen efter 2. Verdenskrig. Truman styrede med held traktaten igennem Senatet i 1949. NATO's udtalt mål var at få styr på den sovjetiske ekspansion i Europa og sende et klart budskab til de kommunistiske ledere om at verdens demokratier var parat til at bygge nye sikkerhedsstrukturer til støtte for de demokratiske idealer. USA, Storbritannien, Frankrig, Italien, Holland, Belgien, Luxembourg, Norge, Danmark, Portugal, Island og Canada var de oprindelige deltagere. Grækenland og Tyrkiet tilsluttede sig i 1952.
Den 21. december 1949 flygtede Chiang Kai-shek og hans Nationale Revolutions Arme fra det kinesiske fastland til Taiwan efter vellykkede angreb fra Mao Zedongs kommunistiske arme i den Kinesiske borgerkrig. I juni 1950 gav Truman U.S. Navys 7. flåde ordre til at sejle ind i Formosa strædet for at forhindre yderligere konflikt mellem den kommunistiske regering på det kinesiske fastland og Republikken Kina på Taiwan. Truman opfordrede også Taiwan til ikke at foretage yderligere angreb på fastlandet.
Igennem sin præsidenttid måtte Truman imødegå beskyldninger om at den føderale regering havde sovjetiske spioner på højeste niveau. Vidneudsagn i Kongressen om dette spørgsmål samlede national interesse og tusindvis af personer blev fyret som sikkerhedsrisici. Som en optimistisk patriotisk mand tvivlede Truman på rapporter om mulig kommunistisk eller sovjetisk infiltration af det amerikanske regeringsapparat, og hans ofte citerede svar var at afvise beskyldningerne som "a red herring" (et falsk spor).
I august 1948 vidnede Whittaker Chambers, en tidligere spion for Sovjetunionen og overordnet redaktør af Time for House Un-American Activities Committee (HUAC) og fremlagde en liste med hvad han sagde var medlemmer af et kommunistisk undergrundsnetværk, som arbejdede indenfor den amerikanske regering i 1930'erne. En af dem var Alger Hiss, en overordnet embedsmand i udenrigsministeriet. Hiss afviste beskyldningerne.Chambers afsløringer førte til en krise i den amerikanske politiske kultur, da Hiss blev dømt for mened ved en kontroversiel retssag. Den 9. februar 1950 beskyldte den Republikanske senator Joseph McCarthy udenrigsministeriet for at have kommunister på lønningslisten og hævdede mere specifikt at udenrigsminister Dean Acheson kendte til og beskyttede 205 kommunister i ministeriet. Det drejede sig om hvorvidt Truman havde afsløret alle de undergravende agenter, som var kommet ind i offentlige stillinger i Roosevelt årene. Mange på højrefløjen, såsom McCarthy og Richard Nixon, påstod at det havde han ikke.
Ved at sætte fokus på dette spørgsmål og angribe Trumans regeringsapparat placerede McCarthy sig hurtigt i nationens søgelys, og hans voldsomme angreb dominerede overskrifterne. Hans påstande var ikke ledsaget af mange detaljer, som kunne kontrolleres, men de fangede alligevel en nation, som kæmpede for at komme overens med de nye realiteter: Sovjetunionens atombombe, tabet af de amerikanske atomhemmeligheder, Kinas overgang til kommunisme og nye afsløringer af sovjetisk spionage mod andre amerikanske myndigheder, herunder finansministeriet. Truman, som var en pragmatisk mand, der havde gjort indrømmelser til folk som Tom Pendergast og Stalin, udviklede snart en voldsom afsky for Joseph McCarthy. Han gik til modangreb og sagde at "amerikanismen" selv var under angreb fra elementer "som højt proklamerer at de er dens vigtigste forsvarere ... De prøver at skabe frygt og mistænksomhed blandt os ved at bruge bagvaskelse, ufunderede beskyldninger og rene løgne ... De prøver at få os til at tro, at vor regering er fyldt med kommunisme og korruption .. Disse bagvaskere forsøger at få os til at blive så hysteriske, at ingen vil modsige dem af frygt for at blive kaldt en kommunist. Se det er et gammelt kommunistisk trick brugt modsat ... Det er ikke fair play. Det er ikke amerikanisme." Alligevel kunne Truman aldrig ryste af sig, at han ikke var i stand til at rense sit regeringsapparat for undergravende indflydelse.
Præsident Truman anerkendte det nyoprettede Pakistan i 1947 og var et af de første lande der gjorde det. Præsident Truman inviterede personligt Pakistans første premierminister Liaquat Ali Khan og hans kone Begum Ra'ana til De Forenede Stater til drøftelser. Liaquat Ali Khan modtog invitationen og ankom til Washington i maj 1950. Liaquat rejste rundt i USA og holdt taler for Senatet. På det tidspunkt var Pakistan et alliancefrit land mellem Vestblokken og Østblokken og havde anerkendt den Kinesiske folkerepublik trods den amerikanske modstand overfor Beijing. Trods hans vellykkede besøg i USA foretog Liaquat Alis regering ikke nogen drastisk ændring i sin udenrigspolitik med at være halv-alliancefri under den Kolde Krigs rivalitet. I FN's sikkerhedsråd gik det imod Nordkoreas angreb på det amerikansk-venlige Sydkorea, men afviste at sende kamptropper til FN styrkerne på den Koreanske halvø. Dette skyldtes ikke mindst, at Pakistan var ved at overvinde følgerne af landets krig med Indien over Kashmir i 1948.
Den 25. juni 1950 invaderede den nordkoreanske folkets arme under ledelse af Kim Il-sung Sydkorea, hvilket førte til udbruddet af Korea krigen. Dårligt trænede og udstyrede sydkoreanske tropper uden kampvogne og flystøtte blev hurtigt presset tilbage og mistede hurtigt kontrollen over hovedstaden Seoul.Forbløffet opfordrede Truman til en flådeblokade af Korea, som trådte i kraft. Selv om den amerikanske flåde ikke længere havde tilstrækkelig mange overfladeskibe til at opretholde et sådant tiltag var der ingen skibe der forsøgte at udfordre den. Truman opfordrede straks Forenede Nationer til at gribe ind. Det gjorde organisationen og gav tilladelse til et væbnet forsvar for første gang i historien. Sovjetunionen som boykottede FN på daværende tidspunkt var ikke til stede på mødet som godkendte dette tiltag. Truman valgte ikke at konsultere Kongressen, en fejl som kraftigt svækkede hans stilling senere i konflikten.I de fire første uger af konflikten viste det amerikansk infanteri, som i hast var sendt til Korea, sig at være for få og for dårligt udrustede. Den 8. Arme i Japan blev tvunget til at hente M4 Sherman kampvogne fra depoter og monumenter og indsætte dem i Korea.
Som svar på kritik over krigsberedskabet afskedigede Truman sin forsvarsminister, Louis A. Johnson, og udskiftede ham med den pensionerede general George Marshall. Truman besluttede (med FN godkendelse) at gennemføre en tilbagerulningspolitik, dvs. erobring af Nordkorea. FN styrker under ledelse af general Douglas MacArthur anførte modangrebet og vandt en forbløffende overraskelsessejr med en amfibielandgang i Slaget ved Inchon som næsten omringede angriberne. FN styrker fortsatte derefter nordpå mod Yalu floden, der danner grænse til Kina med det mål at genforene Korea under FN kontrol.
Kina overraskede FN styrkerne med en storstilet invasion i november. FN styrkerne blev tvunget tilbage til syd for den 38. breddegrad, men slog så igen. I begyndelsen af 1951 var krigen kørt fast omkring den 38. breddegrad, hvor den var startet. FN og de amerikanske styrker led store tab. Truman afslog MacArthurs anmodning om at måtte angribe kinesiske forsyningsbaser nord for Yalufloden, men MacArthur forelagde alligevel sin plan for den Republikanske leder af Repræsentanternes Hus, Joseph Martin, som lækkede den til pressen. Truman var alvorligt bekymret for at en yderligere optrapning af krigen kunne trække Sovjetunionen længere ind i konflikten. Sovjetunionen leverede allerede våben og fly (med koreanske markeringer og sovjetiske piloter). Den 11. april 1951 afskedigede Truman MacArthur fra alle hans poster i Korea og Japan.
Afskedigelsen af MacArthur var en af de mindst populære politiske beslutninger i præsidential historie. Trumans popularitet faldt brat og der var dem der mente at han skulle stilles for en rigsret, heriblandt senator Robert Taft. Chicago Tribune opfordrede til straks at indlede en rigsretssag mod Truman:
Præsident Truman må anklages og dømmes. Hans forhastede og hævngerrige fjernelse af general MacArthur er kulminationen på en række handlinger, som har vist at han er uegnet, moralsk og mentalt til denne høje post ... Den amerikanske nation har aldrig været i større fare. Den ledes af en nar, som er omgivet af slyngler ...
Voldsom kritik fra næsten alle sider beskyldte Truman for at nægte at tage skylden for en krig, der var gået i fisk, og i stedet lægge skylden på hans generaler. Mange prominente borgere og embedsmænd, inkl. Eleanor Roosevelt støttede og bifaldt imidlertid Trumans beslutning. I mellemtiden vendte MacArthur tilbage til USA og fik en heltemodtagelse, og efter hans berømte tale til Kongressen — som Truman efter sigende sagde var en dynge "damn bullshit" – gik der rygter om at MacArthur ville stille op ved præsidentvalget.Krigen fortsatte i et frustrerende dødvande i næsten to år, og over 30.000 amerikanere blev dræbt, indtil en fredsaftale genskabte grænserne og afsluttede konflikten. I mellemtiden betød vanskelighederne i Korea og det folkelige raseri mod Trumans afskedigelse af MacArthur at præsidenten blev så upopulær, at Demokraterne begyndte at se sig om efter andre kandidater. Ved primærvalget i New Hampshire den 11. marts 1952 tabte Truman til Estes Kefauver, som vandt med 19.800 mod 15.927 stemmer og fik alle otte delegerede. Truman blev tvunget til at opgive at blive genvalgt. I februar 1952 lå Trumans popularitet på 22 % ifølge Gallup, hvilket indtil 2008 var det laveste der nogensinde var målt for en siddende amerikansk præsident. Det holdt dog ikke længere end til marts.
USA's engagement i Indokina voksede i løbet af Trumans embedsperiode. Da Japan kapitulerede i 1945 erklærede den vietnamesiske kommunistleder Ho Chi Minh Vietnams uafhængighed af Frankrig, men USA meddelte at man støttede genetableringen af Fransk Indokina. I 1950 erklærede Ho igen Vietnamesisk uafhængighed, hvilket blev anerkendt af Kina og Sovjetunionen. Ho havde kontrol over et fjerntliggende område ved den kinesiske grænse, mens Frankrig havde kontrollen over resten. Truman's "inddæmmelsespolitik" forlangte at kommunistisk ekspansion skulle imødegås, og førte til at USA fortsatte med at anerkende det franske styre og forøge støtten til Vietnam. Der opstod imidlertid en grundlæggende uenighed. Amerikanerne ønskede et stærkt og uafhængigt Vietnam, mens franskmændene ikke var særligt interesseret i at holde kommunisterne tilbage men ønskede at undertrykke lokal nationalisme og integrere Indokina i Frankrig.
I 1948 gav Truman ordre til bygning af en kontroversiel tilbygning til Det Hvide Hus: en balkon på anden etage på sydsiden, der blev kendt som "Truman balkonen".Kort tid efter konkluderede bygningseksperter, at bygningen, hvoraf meget var over 130 år gammel, var i en farlig forfalden tilstand. Sammen år i august faldt en del af gulvet sammen og Trumans eget sove- og badeværelse blev afspærret som farlige og hele bygningen blev udskiftet indvendigt.
Den 1. november 1950 forsøgte de puertoricanske nationalister Griselio Torresola og Oscar Collazo at myrde Truman ved Blair House. På gaden udenfor bygningen sårede Torrsola en af Det Hvide Hus' politifolk Leslie Coffelt, som dræbte Torresola inden han selv udåndede. Collazo der var medskyldig blev dømt til døden for mord i 1952. Truman omstødte senere dommen til livsvarigt fængsel.
Truman anerkendte spørgsmålet om Puerto Ricos selvstændighed og lod gennemføre en folkeafstemning i Puerto Rico om øens fremtidige status og forhold til USA.
Angrebet, som let kunne have kostet præsidenten livet, bragte fornyet interesse for sikkerheden omkring hans bolig i Blair House. Han var sprunget op fra et blund, og så skyderiet fra sit åbne soveværelsesvindue, indtil en forbipasserende råbte til ham om at gå i dækning.
Som følge af en arbejdskonflikt over løn og priskontroller gav Truman sin handelsminister 
Charles W. Sawyer ordre til at overtage kontrollen med en række af landets stålværker i april 1952. Truman henviste til at han var øverstkommanderende for landets forsvar og behovet for at vedligeholde en uafbrudt strøm af stål til produktion af våben, der skulle bruges i Korea. Højesteret mente imidlertid, at Trumans indgreb var i strid med forfatningen og omgjorde ordren i en betydningsfuld magtafgrænsnings afgørelse. Afgørelsen, som blev truffet med stemmerne 6-3, sagde at Trumans autoritetshævdelse var for vag og ikke havde grundlag i nogen lovgivning fra Kongressen, og blev afgivet af dommere som udelukkende var udpeget af Roosevelt eller Truman selv. Højesterets omgørelse af Trumans ordre var et af de bemærkelsesværdige nederlag i hans præsidenttid.Da kulminearbejdere gik i strejke i foråret 1946 truede Truman med at indkaldte minearbejderne til hæren hvis ikke de gik i arbejde igen, eller bruge tropper fra hæren til at erstatte dem.
I 1950 undersøgte Senatet, anført af Estes Kefauver, en lang række beskyldninger om korruption blandt højtstående embedsmænd i regeringen, hvor af nogle fik pelse og dybfrysere til gengæld for tjenester. Skattevæsenet IRS var involveret. I 1950 tog 166 ansatte ved Internal Revenue Service enten deres afsked eller blev fyret, og mange stod overfor sagsanlæg fra justitsministeriet om ulovlig skatteansættelse og bestikkelse, heriblandt vicejustitsministeren med ansvar for skatteområdet. Da justitsminister Howard McGrath afskedigede den særlige anklager for at være for ihærdig, afskedigede Truman McGrath. Historikerne er enige om, at Truman selv var uskyldig og uden anelse – bortset fra een undtagelse. I 1945 fik Bess Truman en ny, dyr og vanskelig at skaffe dybfryser. Forretningsmanden som leverede gaven var direktør for en parfumevirksomhed og ved hjælp af Trumans hjælper og fortrolige general Harry Vaughan fik han plads på et fly til Europa få dage efter krigens slutning, hvor han købte nye perfumer. På tilbagevejen fik han plads i stedet for en såret veteran. Afsløringen af episoden i 1949 ydmygede Truman. Præsidenten svarede igen ved energisk at forsvare Vaughan, en gammel ven med kontor i Det Hvide Hus. Vaughan blev senere kædet sammen med en række skandaler omkring misbrug af indflydelse.Anklager om at sovjetiske agenter havde infiltreret regeringsapparatet forfulgte Trumans regering og blev et stort valgkampemne for Eisenhower i 1952. I 1947 udstedte Truman en præsidentordre, der førte til oprettelse af loyalitets udvalg, som skulle undersøge spionageforhold blandt regeringsansatte. Between 1947 and 1952, "about 20,000 government employees were investigated, some 2500 resigned 'voluntarily,' and 400 were fired." He did, however, strongly oppose mandatory loyalty oaths for governmental employees, a stance that led to charges that his Administration was soft on Communism.I 1953 hævdede senator Joseph McCarthy og justitsminister Herbert Brownell, Jr. at Truman havde vidst at Harry Dexter White var en sovjetisk spion da Truman udnævnte ham til den Internationale Valutafond.
Alle regeringsmedlemmerne da Truman blev præsident i 1945 havde tidligere tjent under Franklin D. Roosevelt.
Sherman Minton—1949Trumans juridiske udnævnelser er af kritikere blevet kaldt "uundskyldelige" En af Trumans tidligere hjælpere indrømmede at det var den svageste side af Trumans præsidenttid. New York Times fordømte udpegningerne af Tom C. Clark og Sherman Minton især for at være eksempler på kammerateri og favorisering af ukvalificerede kandidater.De fire dommere, som Truman udpegede, gik sammen med dommerne Felix Frankfurter, Robert H. Jackson og Stanley Reed om at danne en syv-mands konservativ blok i Højesteret. I en periode betød det at Højesteret vendte tilbage til konservatismen i William Taft æraen.
Udover de 4 dommere til højesteret udpegede Truman 27 dommere til De Forenede Staters appelretter og 101 dommere til de føderale distriktsretter.
I 1951 trådte den 22. forfatningstilføjelse i kraft, der begrænsede en præsidents embedstid til to perioder. Loven undtog specifikt den siddende præsident fra denne regel. Truman valgte dog ikke at stille op.
Ved primærvalget i 1952 var der ikke nogen af kandidaterne, som havde opnået Trumans støtte. Hans første valg, lederen af højesteret Fred M. Vinson, ville ikke stille op. Illinois guvernør Adlai Stevenson havde også afvist Truman. Vicepræsident Barkley blev anset for at være for gammel, og Truman kunne ikke lide og stolede ikke på senator Estes Kefauver, som han privat kaldte for "Cowfever."Trumans navn var med ved primærvalget i New Hampshire men Kefauver vandt. Den 29. marts meddelte Truman at han havde besluttet ikke at stille op til genvalg. Efter at Stevenson havde revurderet sine ambitioner om at blive præsident, fik Trumans opbakning og blev opstillet som Demokraternes kandidat.
Dwight D. Eisenhower, som nu var fremstået som Republikaner og sit partis kandidat, førte valgkamp mod det han fordømte som Trumans nederlag i forbindelse med "Korea, Kommunisme og korruption" og "roderiet i Washington," og lovede at "tage til Korea" Eisenhower besejrede Stevenson klart ved præsidentvalget i 1952, og afsluttede dermed 20 års Demokratisk styre. Selv om Truman og Eisenhower tidligere havde været gode venner, følte Truman sig forrådt af at Eisenhower ikke ville fordømme Joseph McCarthy under valgkampagnen.
Truman vendte tilbage til Independence i Missouri for at bo i Wallace familiens hjem, som han og Bess havde beboet i mange år sammen med hendes mor. Hans forgænger Franklin D. Roosevelt havde grundlagt sit eget præsidentbibliotek, men der var endnu ikke vedtaget lovgivning, der kunne gøre det muligt for fremtidige præsidenter at gøre noget tilsvarende. Truman arbejdede på at skaffe private midler til at bygge et præsidentbibliotek, som han derpå overlod til regeringen at vedligeholde og drive – en praksis som alle hans efterfølgere har fulgt.
Da han var trådt tilbage besluttede Truman hurtigt, at han ikke ville modtage penge for at sidde i virksomheders bestyrelser, idet han mente at ved at gøre brug af sådanne finansielle muligheder formindskede man integriteten af landets højeste embede. Han afviste også mange tilbud om at medvirke i reklamer. Da hans tidligere forretningstiltag ikke havde givet succes, havde han ingen personlig opsparing. Som følge heraf havde han økonomiske udfordringer. Da Truman havde forladt Det Hvide Hus var hans eneste indkomst hans gamle pension fra hæren: 
$112,56 om måneden. Tidligere medlemmer af Kongressen og de føderale domstole fik en føderal pension, og Truman havde selv sørget for at tidligere tjenestemænd fik en lignende støtte. I 1953 var der imidlertid ikke samme støtte for tidligere præsidenter.
Han optog et personligt lån fra en bank i Missouri kort efter sin afgang, og gik så i gang med at etablere en anden tradition for fremtidige præsidenter: en aftale med en forlægger om sine erindringer fra præsidenttiden. Ulysses S. Grant havde overvundet lignende økonomiske problemer ved at skrive sine egne erindringer, men bogen nåede først at blive udgivet efter hans død, og han nægtede at skrive om tiden i Det Hvide Hus. For sine erindringer fik Truman kun et engangsbeløb på $670,000, og han måtte betale totredjedele i skat. Han regnede ud, at han fik $37,000 efter at han havde betalt sine assistenter.Trumans erindringer var en kommerciel og kritikersucces. De udkom i to bind i 1955 og 1956.
Truman blev i 1957 citeret for at have sagt til den daværende majoritetsleder i Repræsentanternes Hus, John McCormack: "Havde det ikke været for det, at jeg kunne sælge en ejendom, som min bror, søster og jeg arvede fra vores mor, ville jeg praktisk taget have været på socialhjælp, men med salget af den ejendom er jeg ikke i økonomiske vanskeligheder."I 1958 vedtog Kongressen Former Presidents Act, som gav en årlig pension på $25.000 til tidligere præsidenter, og det er muligt at Trumans finansielle situation spillede en rolle ved lovens vedtagelse. Den eneste anden overlevende tidligere præsident på det tidspunkt Herbert Hoover, modtog også pensionen, selv om han ikke behøvede pengene. Efter sigende gjorde han det for ikke at gøre Truman forlegen. Hoover kan have huset en gammel tjeneste: Kort efter at han blev præsident havde Truman inviteret Hoover til Det Hvide Hus til en uformel snak om forholdene i Europa. Det var Hoovers første besøg i Det Hvide Hus efter at han var gået af, da Roosevelts regering havde undgået Hoover. De to vedblev med at være gode venner resten af livet.
I 1956 tog Truman på en rejse til Europa med sin kone og var en sensation. I Storbritannien blev han udnævnt til æresdoktor i civilret fra Oxford University, en begivenhed der rørte ham til tårer. Han mødtes med sin ven Winston Churchill for sidste gang, og da han vendte tilbage til USA gav han sin fulde støtte til Adlai Stevensons andet forsøg på at blive præsident, selv om i starten havde foretrukket den Demokratiske guvernør fra New York W. Averell Harriman.
Da han fyldte 80 blev Truman fejret i Washington og bedt om at tale til Senatet. Truman var så overvældet af følelser over æren og modtagelsen, at han knap kunne holde sin tale. Han førte også valgkamp for kandidater til senatet. Et uheldigt fald i badeværelset i slutningen af 1964 begrænsede i alvorlig grad hans fysiske udfoldelser, og han kunne ikke opretholde sin daglige gang i sit bibliotek.
I 1965 underskrev præsident Lyndon B. Johnson medicare loven i Truman biblioteket og gav de første to Medicare kort til Truman og hans kone Bess som anerkendelse for hans kamp for en offentlig sygeforsikring som præsident.
Den 5. december 1972 blev han indlagt på et hospital i Kansas City med lungebetændelse. Flere af hans organer svigtede og han døde kl. 7.50 den 26. december i en alder af 88. Bess Truman døde næsten 10 år senere den 18. oktober 1982. Han og Bess ligger begravet ved Truman biblioteket i Independence, Missouri. Truman havde valgt ikke at få en statsbegravelse i Washington og foretrak i stedet en enkel begravelse ved biblioteket.
Da han trådte af som præsident i 1953 var Truman en af de mest upopulære præsidenter nogensinde. Kun 22 % erklærede sig tilfreds med hans indsats i Gallups undersøgelse i februar 1952, hvilket var lavere end Richard Nixons 24 % i august 1974, hvor han blev tvunget til at træde tilbage. Offentlighedens holdning til Truman blev varmere som tiden gik og efter hans død skete der en delvis rehabilitering af ham blandt historikere og offentligheden i almindelighed. 
Efter at være trådt af har Truman klaret sig godt i undersøgelser af hvem der har været USA's bedste præsident, og har aldrig ligget dårligere end en niendeplads. Han har dog også været udsat for kritik. Efter at have gennemgået den information som Truman havde til rådighed om spionage indenfor det amerikanske regeringsapparat konkluderede den Demokratiske senator Daniel Patrick Moynihan at Truman havde været "næsten bevidst tykhovedet" overfor faren fra amerikanske kommunisme.Truman døde på et tidspunkt hvor landet var optaget af Vietnamkrigen og Watergate-skandalen, og hans død skabte ny interesse for hans politiske karriere. I 1970'erne fangede Truman offentlighedens interesse i samme grad som i 1948, denne gang som en slag politisk folkehelt, en præsident som blev set som et eksempel på integritet og ansvarsfølelse, som mange følte manglede i Nixons Hvide Hus. Truman er blevet portrætteret på film mange gange, og adskillige af dem har fået stor ros. Poporkesteret Chicago indspillede en nostalgisk sang "Harry Truman" (1975).
På grund af Trumans afgørende rolle i den amerikanske regerings beslutning om at anerkende Israel blev den israelske landsby Beit Harel omdøbt til Kfar Truman.
Truman Scholarship er et regeringsprogram som prøver at belønne amerikanske universitetsstuderende som udviser hengivenhed overfor offentlig tjeneste og lederskab der blev grundlagt i 1975.President Harry S. Truman Fellowship in National Security Science and Engineering, en velanskrevet treårig forskerstilling ved Sandia National Laboratories blev oprettet i 2004.I 1951 dannede præsident Truman Science Advisory Committee som en del af Office of Defence Mobilization. Omdømt til President's Science Advisory Committee (PSAC) af præsident Dwight D. Eisenhower, fungerede det indtil præsident Nixon afskaffede det. Det blev genoprettet af den første Bush regering under forkortelsen PCAST.
USS Harry S. Truman blev navngivet den 7. september 1996. Skibet, der sommetider omtales som 'HST', blev godkendt som USS United States, men navnet blev ændret inden køllægningen.
University of Missouri etablerede Harry S. Truman School of Public Affairs til fremme af studiet af og praksis i regeringsførelse. Universitets Missouri Tigers atletikprogram har en officiel maskot med navnet Truman the Tiger.
For at markere sit skifte fra et regionalt statsdrevet lærerseminarium til et humanistisk universitet og for at ære den eneste missourier der er blevet præsident blev Northeast Missouri State University til Truman State University den 1. juli 1996. 
Harry S Truman College i Chicago er opkaldt efter præsidenten på grund af hans indsats for offentlige universiteter og læreanstalter. Udenrigsministeriets hovedkvarter, som blev bygget i 1930'erne men aldrig blev navngivet blev indviet som Harry S Truman Building i 2000.
I 1991 blev Truman optaget i Hall of Famous Missourians, og en bronzebuste af ham står opstillet i forhallen i Missouri State Capitol.
Thom Daniel, Trumans barnebarn, modtog en stjerne på Missouri Walk of Fame i 2006 til ære for hans afdøde bedstefar. John Truman, Trumans nevø modtog en stjerne for Bess Truman i 2007. Missouris Walk of Fame ligger i Marshfield, Missouri, rn by Truman besøgte i 1948.
Harry S. Truman National Historic Site omfatter Wallace huset på 219 Delaware i Independence og familiens stuehus i Grandview, Missouri (Truman solgte det meste af farmen til byudvikling af Kansas City).
Harry S. Truman Birthplace State Historic Site er huset hvor Truman blev født og tilbragte sine første 11 måneder i Lamar, Missouri.
Harry S. Truman Presidential Library and Museum— Præsidentens bibliotek i Independence
Truman havde ikke noget mellemnavn, kun en mellem initial. I sin selvbiografi skrev Truman: "Jeg var opkaldt efter .... Harrison Young. Jeg fik kælenavnet Harry og, så jeg kunne have to initialer foran mit navn blev der tilføjet bogstavet S. Min bedstefar Trumans navn var Anderson Shippe (nogle gange stavet 'Shipp) Truman og min bedstefar Youngs navn var Solomon Young, så jeg fik S fra dem begge." Han spøgte engang med at S var et navn, ikke en initial, og det skulle ikke have et punktum, men officielle dokumenter og hans bibliotek sætter altid et punktum. Harry S. Truman Library har mange eksempler på underskriften skrevet på forskellige tidspunkter i Trumans liv, hvor punktummet efter hans S er tydeligt. Associated Press Stylebook har anført et punktum efter S siden starten af 1960'erne, hvor Truman antydede at det var ham underordnet. Det er imidlertid ikke alle steder hans mellemste initial er tilføjet et punktum. Indtil 2008 var punktummet ikke med i hans officielle biografi på Det Hvide Hus' hjemmeside. Alle officielle US Navy angivelser af USS Harry S. Truman (CVN-75) har punktum efter S'et.
Trumans initial forårsagede et usædvanlig kiks da han første gang blev taget i ed som præsident. Ved et møde i regeringens lokale begyndte lederen af højesteret Harlan Stone edaflæggelsen med at sige "I, Harry Shipp Truman, ..." hvortil Truman svarede: "I, Harry S. Truman, ..."
Bernstein, Barton J. (ed.) (1966). The Truman Administration: A Documentary History (First edition udg.). HarperCollins. ISBN 0-060-90120-9. 
Bernstein, Barton J. (ed.) (1970). Politics and Policies of the Truman Administration (Second edition udg.). Franklin Watts. ISBN 0-531-06328-3. 
Ferrell, Robert H. (ed.) (1983). Dear Bess: The Letters from Harry to Bess Truman, 1910–1959. Appleton, Crofts Century. ISBN 0-390-18229-X. 
Ferrell, Robert H. (ed.) (1980). Off the Record: The Private Papers of Harry S. Truman. Harper & Row. ISBN 0-826-21119-4. 
Merrill, Dennis (ed.) (1969). Documentary History of the Truman Presidency. Frederick, Md.: Univ. Publ. of America. ISBN 1-556-55580-6.  (35 volumes)
Miller, Merle (1974). Plain Speaking: An Oral Biography of Harry S. Truman. Putnam Publishing Group. ISBN 0-399-11261-8. 
Neal, Steve; Remini, Robert V. (eds.) (2003). Miracle of '48: Harry Truman's Major Campaign Speeches & Selected Whistle-Stops. 
"President Harry S. Truman". American President: An Online Reference Resource (Miller Center of Public Affairs). Hentet 2007-08-14. 
"Truman Tapes". Presidential Recording Project (Miller Center of Public Affairs). Hentet 2007-08-14. 
The American Presidency Project at UCSB: The Most Comprehensive Resource on the Web
'The American Presidency: Transformation and Change – Harry Truman', lecture by Professor Vernon Bogdanor at Gresham College, 29 January 2008 [available for free audio, video and text download]
Harry Truman and Independence, Missouri: "This is Where I Belong", a National Park Service Teaching with Historic Places (TwHP) lesson plan

Hartkorn betyder egentlig "hårdt korn", altså brødkorn, men tidligere var tønde hartkorn en enhed for værdien af landbrugsjord (en kombination af jordens areal og ydeevne). I den lange periode, hvor al betaling foregik som byttehandel med konkrete varer var det nødvendigt med et fælles værdimål. Man besluttede sig til at sammenligne alle varer med værdien af det såkaldte "hårde korn" eller hartkorn. Hartkorn måltes i tønder (ikke at forveksle med tønder land). 1 tønde = 8 skæpper = 32 fjerdingkar = 96 album. Mindste enhed er 1/4 album, også kaldet en penning; den var 2 favne (eller 2 x 3 = 6 alen) på hvert led, svarende til 36 kvadratalen.[kilde mangler]
Navnet skriver sig oprindeligt fra, at landgildeafgifterne, til trods for deres ulige udredelsesmåde, blev ansat i en enkelt kornsort, rug eller byg, såkaldt hårdt eller "hart" korn. Disse afgifters beregning optoges hyppigst i jordebøger, som godsejerne, der var afgiftsfri og tillige havde ret til at foretage ligningen af de skatter, som staten udskrev hos deres bønder, da benyttede i dette øjemed. Senere gik ordet over til at betegne en skyldsætningsmålestok.
Alt hvad der blev produceret på en gård blev værdisat efter et system, der havde måleenheden en tønde hartkorn (Td. Htk.), det vil sige ca. 139 liter eller ca. 100 kg.
Udgangspunktet for korntyper var rug og byg til de holdbare rugbrød henholdsvis byggrød (og ikke mindst til ølbrygning) – mens havre var andenklasses. Havrejord blev nedsættende brugt om knap så god jord.
Enheden sikrede at gårde eller landsbyer var mere sammenlignelige – også set fra et overordnet niveau, kongemagten eller godsejerne handlede og opgjorde jo hele landsbyer ad gangen. 
Måleenheden hartkorn blev også brugt ved værdiansættelsen af dyrehold, herunder brugsret til svinehold i skoven, vind- og vand- møller, fiskeri (typisk i åer og søer), men også helt andre indtægtsgivende aktiviteter som broafgifter, vadesteder, krohold med mere.
Kort efter enevældens indførelse blev det pålagt alle landets private godser at indsende jordebøger over de afgifter, som fæstebønderne og -husmændene skulle udrede. Sammen med tilsvarende oplysninger hentet fra krongodsregnskaber blev det muligt at beregne det afgiftstryk, der var på al jord i landet, hvilket skulle danne grundlag for en ny statsskat. Ordningen indebar et brud med de gamle skatteprincipper: de hidtil skattefrie ugedagsbønder skulle fremover beskattes på lige fod med alle andre fæstebønder, og godsejerne, der hidtil ligeledes havde været skattefrie, fik nu deres jord takseret efter udsæd og høavl. Ligeledes blev der indført det princip, at godsejerne fremover skulle være garanter for, at bønderne betalte deres skatter. Det betød i praksis, at hvis en bonde ikke betalte, måtte godsejeren betale for ham.De jordebøger, som var blevet indsendt i 1661, dannede grundlag for en ny værdiansættelse kaldet hartkorn, som skulle udtrykke den værdi, ejendommen havde og dermed det skattetryk, den kunne klare. Denne fastlæggelse skete i en kommission, og den nye skattematrikel kaldes derfor ofte for kommissionsmatriklen (undertiden 1662-matriklen). Det viste sig imidlertid hurtigt, at de indsendte oplysninger ikke afspejlede rigets tilstand efter Karl Gustav-krigene. Der nedsattes derfor nye kommissioner for de enkelte amter, som skulle foretage en revidering af skatterne. Denne nye matrikel kaldes som regel for Amtsstuematriklen (senere "Gammel Matrikel" eller 1664-matriklen). Matriklen omfattede omkring 460.000 tønder hartkorn.1664-matriklen var i brug frem til 1688. Det viste sig snart, at heller ikke den nye matrikel fungerede efter sin hensigt. Årsag hertil var blandt andet, at landgilde (og dermed hartkornsansættelse) for forskellige gårde i samme landsby kunne være stærkt varierende, da de enkelte gårde kunne tilhøre forskellige godser. Ligeledes var der stor variation i udsæd og landgilde samt i de ydede persiller og småredsler (andre afgifter fx lam, får, gæs, høns, æg, smør, fodernød og foderokser), som de enkelte fæstebønder skulle yde, hvilket var betinget af den store variation i naturgivne forhold og godsernes behov eller ønsker om bestemte varer kombineret med bøndernes evne til og mulighed for at yde dem. Når dertil lægges, at man havde uens systemer for kornmål i landets forskellige egne, og at der var adskillige afvigelser, bliver det nærmest umuligt at regne dem op imod hinanden.
Den ældste matrikel hvilede i alt fald for bondejordens vedkommende på et meget irrationelt grundlag, da landgildeafgifterne i de enkelte egne var af højst ulige størrelse. Intet under derfor, at man hurtig besluttede sig til at udarbejde en ny matrikel, der blev påbegyndt 1681 og var afsluttet 1688.
Denne såkaldte "gamle matrikul" hvilede på klassebonitering af jorden. Man udvalgte typer af jord af en vis bonitet (godhed eller ydeevne), på øerne 4, i Jylland 6, således, at antallet af tdr land pr. tønde hartkorn var forskelligt efter jordtypens bonitet, og henførte nu al agerjord under en af de opstillede grupper. Selve arealets bestemmelse gik for sig uden optagelse af kort ved simple målinger, for hvilke grundreglerne skal være givne af den berømte matematiker Ole Rømer, mens udførelsen hyppig blev betroet til landmålere, fx officerer, hjemvendte fra den Skånske Krig, uden forkundskab til at udføre det dem betroede hverv. Græsningsjorder sattes i hartkorn efter vurdering af høavlens mængde og kvalitet og engene efter det antal kreaturer, de kunne afgive græsning til, skovene endelig efter den mængde svin, de kunne oldenføde, eller det antal kreaturer, som dér kunde finde græs. Tiender skyldsattes, således som det allerede var sket 1664, efter den indtægt, som man kunne opnå. Også andre næringsveje på landet blev sat i hartkorn, fx møller, ligesom man også sine steder kendte et fiskestade-, færgeløbs- og brohartkorn.Af ager- og enghartkorn kom matrikulen af 1688 til at omfatte 362.085 tdr, foruden 7.964 tdr hartkorn på Bornholm efter den gamle matrikul. De skyldsatte jorders hartkorn blev senere noget forøget, og efter en opgørelse af 1796 udgjorde det med Bornholm 374.659 tdr ager- og engs hartkorn, 4.953 tdr skovskyld, 5.078 tdr mølleskyld, 35.895 tdr kongetiendehartkorn, 37.896 tdr kirketiendehartkorn samt nogle få tdr fiskestade- samt færgeløbs- og brohartkorn.
Jordbunden blev opdelt i seks klasser efter ydeevne, og tabellen viser her, hvor store arealer, der skulle tilsås for at ejeren kunne beskattes med 1 tønde hartkorn. Altså: på den ringeste jord var ydeevnen så lav, at der kun kunne inddrages 1 tønde hartkorn i skat for hver 20, der blev tilsået.
Der beregnedes 14.000 sjællandske kvadratalen til 1 td. udsæd. Jord af 24 tdr. udsæd, hvor årligt 2/3 blev tilsået, medens 1/3 lå brak, regnedes for 16 tdr. årlig udsæd, og en jord af 12 tdr. udsæd, som kun blet tilsået hvert sjette år, regnedes for 2 tdr. årlig udsæd.
En tønde hartkorn, omregnet til areal på fire jordtyper, kan sættes til henholdsvis: 
Skov blev værdisat efter antallet af svin, der kunne leve der. Skov overalt 24 svins olden pr. td. hartkorn.
Christian 5.s matrikel fungerede som beskatningsgrundlag frem til 1844. Det var en fuldstændig registrering af al dyrket jord, som blev takseret efter det, der blev kaldt hartkornsboniteringen.
Var der som omtalt allerede oprindeligt knyttet store mangler til udarbejdelsen af den gamle matrikul, måtte dennes værdi yderligere formindskes i tidens løb. Dertil bidrog navnlig jordernes højst uens opdyrkning i forbindelse med det misbrug, som mange steder havde indsneget sig, at man ved bortsalg af jorder fra en gård hyppigt ikke sørgede for at få gennemført en passende fordeling af hartkornsansættelsen, men lod hele skatten hvile på hovedparcellen. Så upålidelig var den gamle matrikul efterhånden blevet som målestok for jordens værdi, ikke alene i forholdet mellem landets enkelte dele, men også for nærliggende jorder, at man havde eksempler på landsbyer, som lå ved siden af hinanden, og for hvilke værdierne af 1 Td. hartkorn forholdt sig til hinanden som 1:4. For de bestående skatter blev dog de oprindelige uligheder i tidens løb for en stor del udjævnet gennem købesummerne; men da man i begyndelsen af 19. århundrede måtte skride til en forøgelse af skattebyrden, var det i højeste grad ønskeligt at skabe et nyt skattepåligningsgrundlag. Foreløbig hjalp man sig for de nye skatters vedkommende ved en omvurdering af det bestående hartkorn under hensyn til ejendommenes værdi. Men dette midlertidige skattegrundlag blev dog forladt 1818, da man vendte tilbage til den gamle matrikul.
Efter enevældens indførelse bortfaldt adelens skattefrihed sammen med rostjenesten, men 1670 indførtes på ny en ryttertjeneste for adelen, og ved Forordning af 16. december 1682 gav man adelen frihed for hovedgårdsjord, hørende til komplette sædegårde (gårde, hvor en adelig familie før 1660 havde haft bopæl og med mindst 200 Tdr hartkorn. Bøndergods inden 2 miles (ca. 14 km) afstand fra hovedgården). Senere udvidedes skattefriheden til alle komplette sædegårde, hvad enten de ejedes af adelige eller uadelige. Gik jordtilliggendet for en sådan gård ned under den størrelse, der gjorde den til komplet, skulle den oprindelig også miste skatteprivilegiet, men denne bestemmelse blev senere ikke overholdt. I matrikulen af 1688 var hovedgårdsjorder ansat særlig til hartkorn, og dette fik senere i anledning af dets skattefrihed benævnelsen "privilegeret hartkorn". Fri var desuden de fleste embedsjorder, købstadsjorder med mere, hvorved greverne og baronerne havde skattefrihed for en del af deres bøndergods, det såkaldte frihedshartkorn. I slutningen af det 18. århundrede var af hele Danmarks hartkorn omtrent en sjettedel privilegeret.Langt senere, ved Forordning af 20. juni 1850 udjævnedes forskellen mellem det privilegerede og uprivilegerede hartkorn, men mod godtgørelse til ejerne af det førstnævnte for tabet af den tidligere nydte skattelettelse. Godtgørelsen udgjorde for komplette sædegårde det 15-dobbelte, for andet privilegeret hartkorn det 20-dobbelte af skatteforhøjelsens beløb; kun skattelettelsen for de gejstlige embedsmænd benificerede jorder samt grevernes og baronernes frihedshartkorn bortfaldt vederlagsfrit.
Allerede ved Forordningen af 1. oktober 1802 var det bestemt, at der skulle skabes en hel ny matrikul, hvis udarbejdelse, der blev afbrudt ved krigen med England, væsentligt fuldendtes 1826, men dog først trådte i kraft 1844. Formålet med tilvejebringelsen af denne nye matrikul var udelukkende en retfærdigere fordeling af skatterne, ikke en forøgelse i antallet af Tdr hartkorn, der væsentlig skulle forblive uforandret.
Den ny matrikul af 1844 kom udelukkende til at omfatte ager- og engs hartkorn, da det kun var den egentlige agerjord, der skulle bære skatteforhøjelsen. De øvrige hartkornsansættelser blev uforandrede fra 1688. Dette gjaldt således for tiendehartkornet og for de skove, der var underkastede fredning, hvorimod de andre skove blev behandlede som jordejendomme og skyldsatte efter den græsning, som de kunne afgive. Også fiskeri-, bro- og færgeløbs- samt møllehartkorn blev uforandrede, men de på dette hartkorn hvilende skatter er senere ophævede ved Lov af 20. juni 1850 og 14. april 1852, dog således, at der af vedkommende fiskeri, færgeløb eller bro skulle udredes en tilsvarende fast årlig afgift.
Hartkornsansættelsen af ager og eng skete efter det nettoudbytte, jorden kunne afgive ved fornuftigt brug, om fornødent ved et skøn over de grundforbedringer, der var nødvendige for et velordnet agerbrug. Der lagdes altså ikke absolut vægt på jordens egenskaber i øjeblikket, men også på dens fremskridtsmuligheder. Derimod toges intet hensyn til den værdipåvirkning, der udgik fra ejendommens beliggenhed. Jordene vurderedes tværtimod udelukkende i deres egenskab som isolerede grundstykker. Arealopmålingen skete på langt mere betryggende måde end efter den gamle matrikul. Regeringen forlangte indsendt alle de kort over jorderne, som var optagne ved udskiftninger eller i andre øjemed, og supplerede dette materiale ved optagelsen af nye kort således, at staten ved denne lejlighed kom i besiddelse af omtrent en snes tusinde specialkort over samtlige landets jordejendomme.Som udgangspunkt for hartkornsansættelsen udsøgte man et jordstykke af bedste beskaffenhed, den såkaldte normaljord, der ansattes til en takst 24; alle landets jorder blev nu efterhånden skyldsatte til takster, bestemte ved deres sandsynlige overskud i forhold til i normaljordens. Som vejledning for vurderingsmændene ved taksternes fastsættelse valgtes 4 andre prøvestykker til takst 20, 16, 10 og 3. Andre jorders henførelse til en af disse takster skulle finde sted, når udbyttet antoges at blive det samme, selv om jordens kemiske sammensætning var uens. I betragtning af, at mindre god jord havde større mulighed for forbedring end den bedste, sattes ingen jord i skat over taksten 20. Græsningsjorder og enge blev væsentlig skyldsatte efter værdien af det græs eller hø, de kunne afgive, målt med udbyttet af en tønde boniteret agerjord. For græsningsjorders vedkommende var fremgangsmåden fx den, at man undersøgte, hvad et kreaturs græsning kunne være værd i den pågældende egn, og hvor meget en tønde boniteret jord gav i indtægt, og efter det fremkomne forhold bestemte man, hvor stort et areal græsningsjord der måtte udkræves for at stilles lige med 1 Td. land boniteret jord. Heder skyldsattes på en noget mere summarisk måde ved henførelse til en af 6 klasser. I den laveste af disse kom der til at gå 2.968 Tdr land på 1 td. hartkorn.Som omtalt var det fra begyndelsen bestemt, at antallet af beskatningsenheder ikke skulle forandres, og for at opnå dette omregnede man samtlige landets jorder efter de takster i normaljord, der var meddelt dem, og dividerede derefter antallet af Tdr land boniteret jord med det gamle antal Tdr hartkorn. Resultatet blev, at der kom til at gå 72.000 kvadratalen eller 5 1/10 Td. land boniteret areal på 1 Td. nyt hartkorn. Ved omsætningen var tallet afrundet noget nedad, og antallet af Tdr hartkorn efter den ny matrikul blev derefter omtrent 8000 Tdr større end efter den gamle og kom til at udgøre 372.221 Tdr (med Bornholm ca. 381.000 Tdr). Siden den ny matrikuls fuldendelse er hartkornet påvirket af ulige forhold. En ikke ringe tilvækst fik det ved grænsereguleringen mellem kongeriget og hertugdømmerne ifølge Fredstraktaten af 30. oktober 1864, idet de afståede distrikter af Ribe amt kun var matrikulerede for 3.423, de i kongeriget indlemmede slesvigske distrikter derimod for 4.616 Tdr hartkorn. Ligeledes er det matrikulerede hartkorn forøget ved inddæmning, nedlæggelse af fredskovsforpligtelse, mens der på den anden side afgik en del ved udlæg af areal til jernbaner, veje, kirkegaarde med mere. I 1917 udgjorde hartkorns-tilliggendet 385.375 Tdr, der fordelte sig således:
På øerne udgjorde 1 Td. hartkorn omtrent 6 ha, i Jylland, omtrent 14 ha og for hele landet omtrent 10 ha.
Det er opgjort , at kongerigets samlede hartkorn i 1766 udgjorde omkring 385.000 Tdr hartkorn: 
Ejerskabet var fordelt på godsejere(adel) og konge med mere end 95% – knap 85% var hovedgårdsjord, godt 11% tilhørte kronen, resten (mindre end 5%) var ejet af købstæder, selvejerbønder og kirken. 
Den nye matrikel, 1844 Matrikelboniteringen, indeholdt en landsdækkende kortlægning af matriklerne samt en optegning af et helt nyt matrikelkort (1:4000). Kortene er såkaldte økort, hvilket vil sige, at hvert kort omhandler ét ejerlav udarbejdet med udgangspunkt i landsbyen eller hovedgården. 
Bonitetsbedømmelsen blev gennemført i perioden fra 1806 til 1826. Agerjorderne blev vurderet efter deres evne til at avle korn. Eng blev vurderet i forhold til mængden og kvaliteten af høhøsten, og andre arealer blev vurderet efter det antal kreaturer, som arealet kunne yde græsning til. Jorderne blev vurderet i henhold til en 24-trins-skala, hvor den bedste jord fik takst 24. For at fastlægge værdien af taktgrundlag 24 udpegede man et gårdlav i Karlslunde mellem Roskilde og Køge.
Markernes bonitet og deres arealstørrelse var grundlaget for bestemmelse af de forskellige gårdes hartkorn, som igen udgjorde beskatningsgrundlaget. 
1844-matrikelboniteringen blev brugt som skattegrundlag i ca. 60 år. I 1903 vedtog man en ny skattelovgivning, hvor hartkorn forsvandt som beskatningsgrundlag. 1844-matriklen er stadig grundlaget for vore dages matrikulering, der varetages af Geodatastyrelsen.
Hartkornsansættelsen dannede indtil den store skattereform af 15. maj 1903 påligningsgrundlaget for alle Danmarks skatter på jorder og de af denne gående ydelser (tienden). Disse skatter sammenfattedes derfor under navnet hartkornsskatter og ydedes:
amtskommunerne.Med hensyn til statsskatterne blev matrikulen af 1664 grundlaget for den faste skat, som den enevældige regering kort efter enevældens indførelse pålagde til dækning af udgifterne ved den stående hær, den såkaldte matrikulskat. Desuden indførtes en kornskat, landkonsumtionen, og en okse- og flæskeskat. Senere pålagdes rytterholdspengene 1670 og 1/4 % afgiften 1768, lægdspengene 1785, soldaterpengene 1791 og indkvarteringspengene 1808. Disse skatter, af hvilke flere til en begyndelse svaredes in natura (dvs. i form af konkrete produkter), men senere gik over til pengeydelser, hvilede udelukkende på det uprivilegerede hartkorn; derimod deltog det privilegerede hartkorn i nogle enkelte andre skatter, således den 1760 påbudne konsumtions- og folkeskat. Da regeringen 1802 indførte en ny årlig afgift på faste ejendomme, bestemtes det samtidig, at al jord, privilegeret som uprivilegeret, skulle være fælles om at bære de byrder, der skulle lignes på den tidligere omtalte midlertidige matrikul. Ved en Forordning af 1818 blev imidlertid disse ny afgifter efter Forordning af 1802 slåede sammen med de gamle skatter til en eneste ydelse, den såkaldte landskat, der udelukkende kom til at hvile på den gamle matrikul og udrededes med 6 rigsdaler af det privilegerede og 8 rigsdaler 2 mark af det uprivilegerede hartkorn. På ulige måder blev der i den følgende tid tilstået lettelser i denne skat.Da den ny matrikul skulle træde i kraft, blev det nødvendigt at give regler for skattebyrdens fordeling på det gamle og nye hartkorn. Dette skete ved Forordning af 24. juni 1840, der trådte i kraft 1. januar 1844. På det gamle hartkorn kom der under navn af gammelskatten til at hvile 5 rigsdaler pr. Td. privilegeret og 6 rigsdaler 80 skilling pr. Td. uprivilegeret hartkorn. Det nye hartkorn skulle under navn af landskatten yde 1 rigsdaler pr Td. privilegeret og 1 rigsdaler 48 skilling pr. Td. uprivilegeret hartkorn, men faktisk udrededes skatten med et mindre beløb, og senere blev denne del af skatterne på jorden fastslået til 24 og 44 skilling pr. Td. privilegeret og uprivilegeret hartkorn. For skovenes vedkommende bestod jo kun een skyldsætningsmålestok, nemlig den gamle matrikul, og hver tønde skovskyldshartkorn efter denne kom til at udrede 3 rigsdaler for 1 Td. privilegeret og 4 rigsdaler 1 mark for 1 Td. uprivilegeret hartkorn, hvilke afgifter senere nedsattes med 50 skilling pr Td. hartkorn. Som omtalt kom det uprivilegerede hartkorn ved hartkornsudjævningen 1850 til at svare samme skat som al anden jord. Landskatten blev ved Lov af 26. maj 1868 forøget med 16 skilling pr Td. ager- og engs hartkorn og 8 skilling pr. Td. skovskyldshartkorn, samtidig med at den tidligere visse gårde påhvilende forpligtelse til at yde distriktsheste bortfaldt. Desuden var der allerede ved Lov af 20. juni 1850, som erstatning for ophævelsen af en del gamle skatter, der udskreves i specielle øjemed, blevet pålagt den såkaldte ligningsskat, der var bestemt til at hvile både på by og land; for dette sidste udgjorde skatten 1 rigsdaler 24 skilling pr Td. ager- og engs hartkorn og det halve af skovskyld. Når man samler det, der er nævnt ovenfor, fandtes der i Danmark i tiden, før skattelovene af 15. maj 1903 trådte i kraft, følgende statsskatter og andre pligtige ydelser, der var pålignet jorderne: 
gammelskatten, der hvilede med 13% kr. på hver Td. gammel ager- og engshartkorn. Denne skat indbragte i 1903—04 5.004.000 Kr,
land- og ligningsskatten på ager- og engs hartkorn. Disse skatter beregnes med tilsammen 3% kr. pr. Td. nyt ager- og engs hartkorn. Af skove svaredes 8 kr 700. pr. Td. skovskyldshartkorn. Til landskatten regnedes skatten på tiendehartkorn, der indbragte ca. 250.000 kr. Tilsammen udgjorde land- og ligningsskatten i 1903-04 1.708.000 kr.Forordningen af 24. juni 1840 bestemte i § 10, at de kommunale skatter på hartkorn skulle hvile på den ny matrikul med undtagelse af mølleskyld, bro-, færgeløbs- og fiskestadehartkorn, hvilket som omtalt senere bortfaldt, samt skovskyldshartkorn, der kun sattes halvt i skat. Da tiendehartkornet ikke deltog i den kommunale ligning, omfattede denne alene ager- og engs hartkorn efter den ny og skovskyld efter den gamle matrikul. Tidligere lignedes mange af de sognekommunale udgifter, fx til vejvæsenet, skolevæsenet med mere, særskilt på det kommunale hartkorn, men ved Lov af 6. juli 1867 bestemtes det, at samtlige de beløb i penge og korn, som kommunerne udskrev hos deres beboere, skulle lignes under eet på hele kommunen, dels på hartkornet, dels på formue og lejlighed. Det forhold, i hvilket disse to ulige ligningsgrundlag skulle dele skatterne mellem sig, var ikke fikseret ved loven selv, men det fastsattes for hver kommune af amtsrådet efter sognerådets forslag for 3 år ad gangen. Ved udskrivning på hartkorn til amtsrepartitionsfonden medtoges alle sognerådskredses hartkorn, således også handelspladsernes.De kommunale hartkornsskatter udgjorde gennemsnitligt årligt i femåret 1871—1875 4.856.000 kr, 1890-1894 7.284.000 Kr og 1900 til 1904-1905 7.947.000 kr; i samme tidsrum udgjorde formue- og lejlighedsskatten 2.072.000, 4.016.000 og 6.403.000 kr, således at hartkornsskatterne vel havde været stigende, men dog ikke i samme grad som de personlige skatter. Til amtskommunerne udgjorde hartkornsskatterne 1871—1875 som årligt gennemsnit 4.065.000 kr, 1890—1894 4.906.000 kr og 1900 til 1904-1905 5.736.000 kr.Ved skattelovene af 15. maj 1903 bestemtes det, at hartkornsskatterne til staten skulle bortfalde fra 1. juli 1904, og at al ligning på hartkornet til sogne- og amtskommunerne gradvis skulle afskaffes, således at de sogne- og amtskommunale ejendomsskatter henholdsvis fra 1. januar og 1. januar 1905 i 5 år skulle udredes med % efter hartkorn, % efter værdi (ejendomsskyld), i de følgende 5 år med % efter hartkorn, % efter værdi osv., indtil hartkornsskatten helt var bortfaldet i 1925. 1916—1917 udgjorde hartkornsskatterne og ejendomsskylden til sognekommunerne henholdsvis 6.518.000 kr og 9.839.000 kr og til amtskommunerne de tilsvarende skatter 4.232.000 og 6.350.000 kr.
Peder Dam: Det øvrige vi nyde. Studier af landgilde og landbrugsproduktion i Danmark i 1600-tallet; Landbohistorisk Selskab 2010; ISBN 978-87-7526-216-8
Karl-Erik Frandsen: Vang og tægt. Studier over dyrkningsstrukturer og agrarstrukturer i Danmarks landsbyer 1682-83; Bygd 1983; ISBN 87-87293-25-0
Karl-Erik Frandsen: Det danske landbrugs historie II: 1536-1810; Landbohistorisk Selskab 1988; ISBN 87-7526-074-3
C. Rothe: Beretning om den i Aaret 1844, for Kongeriget indførte nye Skyldsætnings Væsen og Historie, 1844.
Henrik Pedersen: De danske Landbrug fremstillet paa Grundlag af Forarbejderne til Christian V.s Matrikel 1688, 1928 (Genoptrykt, København 1975; ISBN 87-7526-056-5)
Finn Stendal Pedersen: Fynsk landbrugs vilkår 1682. Statistiske studier i produktionsmuligheder og ejendomsstruktur på grundlag af forarbejderne til Christian V.s matrikel; Odense Universitetsforlag 1985; ISBN 87-7492-548-2
Fridlev Skrubbeltrang: Det danske Landbosamfund 1500-1800; Den danske historiske Forening 1978; ISBN 87-87462-09-5
Salmonsens Konversationsleksikon, 2. udgave, bind X, s. 917-921; opslag: Hartkorn
A. P.: "Den danske Hartkornsbeskatning" (Nationaløkonomisk Tidsskrift, Første række, Bind 14; 1879)
Viggo Hansen: "Fynsk landbrug 1682" (Historie/Jyske Samlinger, Ny række, Bind 16; 1985)
Holger Hjelholt: "Den jydske landmålingsmatrikel" (Historie/Jyske Samlinger, 4. række, Bind 3; 1917)
Holger Hjelholt: "Ansættelsen til mølleskyld i Christian V.s matrikel" (Historisk Tidsskrift, 10. række, Bind 2; 1932)
M. Koefoed: "Hartkornet som Maalestok for Landbrugsproduktionen og Landbrugsskatterne", Foredrag i Nationaløkonomisk Forening d. 2. Marts 1899 (Nationaløkonomisk Tidsskrift, 3. række, Bind 7; 1899)
Axel Linvald: "Hvem ejede Danmarks Jord omkring Midten af det 18. Aarhundrede?" (Historisk Tidsskrift, 8. række, Bind 4; 1912, s. 147-158),
Johannes C. H. R. Steenstrup: "Nogle Bidrag til vore Landsbyers og Bebyggelsens Historie" (Historisk Tidsskrift, 6. række, Bind 5; 1894)
