
Læger uden Grænser (fransk: Médecins Sans Frontières; MSF) er en international, ikke-statslig (NGO) humanitær nødhjælpsorganisation som blev dannet den 20. december 1971 i Paris af en gruppe franske læger og journalister, som tidligere havde arbejdet for Røde Kors, efter kritik af den måde som Røde Kors havde handlet i borgerkrigen i Biafra i Nigeria. Organisationen arbejder på et neutralt og uafhængigt grundlag og hjælper dem, som har størst behov for medicinsk hjælp, uagtet politisk, etnisk og religiøst tilhørsforhold.
Organisationens formål er at udsende læger, sygeplejersker og andet sundhedspersonale til nødhjælpsprojekter til ofre for krige, naturkatastrofer og menneskeskabte katastrofer; forebyggelse og behandling af epidemier i lande og områder, hvor eksisterende behandlingssystemer er utilstrækkelige; sikring af lægehjælp i lande og områder, hvor sundhedssektoren er brudt sammen, eller hvor lægehjælp ikke er tilgængelig; at yde humanitær hjælp til og beskytte udsatte befolkningsgrupper gennem at bevidne uretfærdighed og at bringe overgreb til offentlighedens kendskab. Læger uden Grænser driver projekter i mere end 60 lande, og hjalp i 2009 over 16 millioner mennesker. Organisationen har hovedkvarter i Geneve i Schweiz. Den danske afdeling af organisationen opstod i 1993.
Organisationen er kendt over det meste af verden under sit franske navn, eller simpelthen MSF, men i visse lande, herunder USA og Canada samt Danmark, bruges en oversat version af navnet, for eksempel Doctors Without Borders eller Læger uden Grænser.
26.000 læger, sygeplejersker og andet sundhedsfagligt personale, sammen med logistikere, VVS'ere og administratorer, gav i 2007 lægelig hjælp i over 60 lande; de fleste af disse mennesker var lokale. Private donationer stod for 80% af organisationens indtægter, mens donationer fra statslige instanser og private firmaer udgjorde resten. Dette gav MSF et årsbudget på ca. 40 millioner dollars.Læger uden grænser blev skabt i 1971 i følgerne efter Biafrakrigen, af en lille gruppe fransk læger og journalister. De troede på at enhver har ret til lægehjælp, uanset hvilken race, religion, overbevisning eller politisk tilhørsforhold, man måtte have, samt at disse menneskers behov må veje tungere end respekten for nationale grænser.De centrale dokumenter der beskriver MSF's principper er the Charter og the Chantilly Principles, samt den senere la Mancha-aftale. Beslutninger træffes normalt selvstændigt af de fem operative centre i Amsterdam, Barcelona-Athen, Bruxelles, Geneve og Paris. Almindelige politikker angående centrale emner koordineres af det Internationale Råd, hvor hvert af de 19 sektioner (nationale kontorer) har et sæde. Det Internationale Råd mødes i Geneve i Schweitz, hvor også det Internationale Kontor, der koordinerer internationale aktiviteter, er baseret.
Organisationen er aktivt engageret i at yde lægehjælp og medicinsk træning til befolkninger i omkring 70 lande og er ofte set insistere på politisk ansvarlighed i konfliktområder som Tjetjenien og Kosovo. Kun én gang i løbet af dens historie, under Folkedrabet i Rwanda i 1994, har organisationen opfordret til militær intervention. For at kunne tale og handle frit holder MSF sig uafhængig af enhver politisk, religiøs eller økonomisk magt.
MSF modtog Nobels fredspris i 1999 som anerkendelse af dets medlemmers fortsatte indsats for at yde lægefaglig hjælp i akutte krisesituationer, såvel som for at skabe øget international opnærksomhed på potentielle humanitære katastrofer. Dr. James Orbinski, der var præsident for organisationen på det tidspunkt, modtog prisen på organisationens vejne. Før dette havde MSF også modtaget Seouls fredspris i 1996. Den nuværende præsident er Dr. Unni Karunakara.
MSF bør ikke forveksles med Médecins du Monde (Verdens Læger, frit oversat). Denne organisation blev skabt til dels af medlemmer fra MSF, men er i dag en fuldstændigt selvstændig, uafhængig ikke-statslig organisation uden bånd til MSF.
Under Biafrakrigen fra 1967 til 1970 lagde Nigerias militær en blokade omkring nationens nyligt selvstændige sydøstlige region, Biafra. På den tid var Frankrig det eneste større land der støttede Biafra; Storbritannien, Sovjetunionen og USA stod på Nigerias side. Forholdene indenfor blokaden var ukendte for omverdenen. Nogle franske læger meldte sig frivilligt til at arbejde i hospitaler og nødhjælpskøkkener i det belejrede Biafra, i samarbejde med den franske afdeling af Internationalt Røde Kors. En af medstifterne var Bernard Kouchner, der i dag er fransk diplomat.
Efter ankomst til landet blev de frivillige, i lighed med Biafrisk sundhedspersonale og hospitaler, udsat for angreb fra den nigerianske hær, hvorunder de blev vidner til civile, der blev myrdet og sultet af blokadestyrkerne. Doktorerne kritiserede offentligt Nigerias regering og Røde Kors for deres tilsyneladende eftergivende adfærd. Disse doktorer konkluderede at der var behov for en ny hjælpeorganisation, der ville ignorere politiske eller religiøse grænser, og som ville prioritere ofrenes velbefindende højest.
Gruppen Groupe d'Intervention Médicale et Chirurgicale en Urgence (fransk for "Medicinsk og Kirurgisk nød-indsatsgruppe") blev skabt i 1970 af franske læger der havde arbejdet i Biafra. Gruppen havde til formål at tilbyde hjælp og lægge vægt på vigtigheden af ofres rettigheder frem for neutralitet. På samme tid havde Raymond Borel, der var redaktør på det franske medicinske tidsskrift TONUS, startet en gruppe der hed Secours Médical Français (fransk for "Fransk Lægefaglig Hjælp") som reaktion på cyklonen Bhola i Vestbangladesh i 1970, der dræbte mindst 625.000 mennesker i Østpakistan. Borel havde til intention at rekruttere doktorer til at yde hjælp til ofre for naturkatastrofer. Den 20. december 1971 slog de to grupper af kolleger sig sammen og dannede Médecins Sans Frontières.MSF's første mission gik til Nicaraguas hovedstad Managua, hvor et jordskælv i 1972 havde ødelagt størstedelen af byen og dræbt mellem 10.000 og 30.000 mennesker. Organisationen, der i dag er kendt for sin hurtige respons på katastrofer, ankom tre dage efter Røde Kors havde etableret en nødhjælpsmission. Den 18. og 19. september 1974 skabte orkanen Fifi alvorlige oversvømmelser i Honduras og dræbte tusinder af mennesker (anslåede dødstal varierer), hvorefter MSF iværksatte sin første længerevarende medicinske nødhjælpsmission.Mellem 1975 og 1979, efter Sydvietnam var tabt til Nordvietnam, emigrerede millioner af Cambodianere til Thailand for at slippe væk fra Khmer Rouge. Som svar herpå etblerede MSF sine første flygtningelejrmissioner i Thailand. Da Vietnam trak sig tilbage fra Cambodja i 1989 påbegyndte MSF langtidsvarende nødhjælpsmissioner for at hjælpe overlevende fra massedrabene og genopbygge landets sundhedssystem.Selv om Læger uden Grænsers missioner til Thailand med rette kunne anses for organisationens første missioner i krigstid fik MSF sin første mission til en regulær krigszone, inklusive udsættelse for fjendtlig beskydning, i 1976. MSF tilbragte ni år, fra 1976 til 1984, med at bistå operationsstuer i hospitaler i forskellige byer i Libanon, under den Libanesiske borgerkrig, og opbyggede i denne forbindelse et ry for sin neutralitet og villighed til at arbejde under beskydning. Gennem krigen hjalp MSF både kristne og muslimske soldater, da de ydede hjælp til den af grupperne der der havde mest brug for lægelig støtte i pågældende øjeblik. i 1984, da situationen i Libanon forværredes yderligere og sikkerheden for hjælpeorganisationerne minimeredes, trak MSF sine frivillige tilbage.
Hjælpeorganisationen blev grundlagt for at medvirke til at redde liv og lindre lidelse. Organisationen vil bistå mennesker i svære situationer og stræber efter at give disse mennesker en større kontrol over deres eget liv og fremtid. Læger uden Grænser har sammensat et antal grundlæggende principper som skal støtte og tegne indsatsen.
Claude Malhuret blev valgt til ny præsident af Læger uden Grænser i 1977. Kort efter begyndte debatter omkring organisationens fremtid at opstå. Specielt konceptet om témoignage (fransk for "At stå vidne til"), som henviser til at tale åbent om den lidelse, man er vidne til, frem for at forblive tavs, fik modstand og eller blev underspillet af Malhuret og hans støtter. Malhuret mente at MSF burde undgå at kritisere regeringerne i de lande, organisationen arbejdede i, mens Kouchner følte at dokumentation og offentliggørelse af lidelsen i et land var den mest effektive vej til at løse et problem. Ikke desto mindre har MSF over årene rutinemæssigt kritiseret USA for inaktivitet eller for ringe respons.
I 1979, efter fire års strøm af flygtninge fra Sydvietnam og de omkringliggende lande, enten til fods eller via båd, offentliggjorde franske intellektuelle en appel i den franske avis Le Monde for "En båd til Vietnam", et projekt der havde til formål at levere lægefaglig hjælp til flygtningene. Selv om projektet ikke fik støtte fra majoriteten i MSF var der nogle, herunder den senere minister Bernard Kouchner, der chartrede et skib ved navn L’Île de Lumière (fransk for "Lysets Ø") og sejlede, sammen med læger, journalister og fotografer, til det Sydkinesiske Hav og ydede medicinsk hjælp til bådflygtningene. Den fraktion af organisationen der håndterede denne opgave blev til Médecins du Monde og udviklede senere idéen om humanitær intervention som en pligt, specielt hvad angår vestlige lande som Frankrig. I 2007 klarlagde MSF at gennem næsten 30 år har MSF og Kouchner været offentligt uenige om emner som retten til at gribe ind samt om brugen af væbnede styrker til humanitære formål. Kouchner er fortaler for det sidste synpunkt, mens MSF står fast på upartisk humanitær handling, uafhængigt af alle politiske, økonomiske og religiøse kræfter.
I 1982 sørgede Malhuret og Rony Brauman (der blev præsident for organisationen i samme år) for at Læger uden Grænser fik større finansiel uafhængighed, ved at indføre brevindsamlinger for bedre at kunne indsamle donationer. I 1980'erne blev flere operative undersektioner også skabt i organisationen, herunder MSF-Frankrig (1971), MSF-Belgien (1980), MSF-Schweitz (1981), MSF-Holland (1984) og MSF-Spanien (1986). MSF-Luxemborg var den første støttesektion og blev oprettet i 1986. Størstedelen af støttesektionerne blev oprettet tidligt i 1990'erne: MSF-Grækenland i 1990, MSF-USA i 1990, MSF-Canada i 1991, MSF-Japan i 1992, MSF-Storbritannien i 1993, MSF-Australien i 1994, samtidig med Tyskland, Østrig, Danmark, Sverige, Norge og Hong Kong. MSF-Forenede Arabiske Emirater blev dannet senere.Malhuret og Brauman var nøglepersoner i Læger uden Grænsers udvikling til professionel organisation. I december 1979, efter Sovjetunionens hær invaderede Afghanistan, blev der umiddelbart efter etableret missioner for at yde medicinsk støtte til Mujahidinerne. I 1980 fordømte MSF Khmer Rouge offentligt. Under hungersnøden i Ethiopien i 1984-85 startede MSF ernæringstiltag i landet i 1984, men blev forvist fra landet efter at have fordømt udnyttelsen af international nødhjælp og de tvungne genhusninger. MSF's direkte angreb på den Ethiopiske regering førte til at andre NGO'er kritiserede deres fravalg af neutralitetsprincippet. Gruppen installerede også udstyr til at producere rent drikkevand til befolkningen i San Salvador, hovedstaden i El Salvador, efter jordskælvet der ramte byen 10. oktober 1986.
Siden 1979 har Læger uden Grænser ydet sundhedsfaglig, humanitær assistance i Sudan, et land der er plaget af hungersnød og vedvarende borgerkrig, omfattende fejlernæring og en af de højeste spædbarnsdødelighedsrater i verden. Ifølge rapporter havde MSF 4.590 medarbejdere i felten i Sudan i marts 2009, hvor de håndterede udfordringer som væbnede konflikter, epidemiske sygdomme, sundhedsproblemer og social udstødelse. Organisationens vedvarende tilstedeværelse og arbejde i Sudan er en af MSF's største engagementer. De yder en række af lægefaglige tjenester, der inkluderer ernæringslære, undervisning om prævention, Kala Azar-behandlinger, rådgivning og kirurgi til befolkningen i Sudan. Almindelige sygdomme i Sudan inkluderer tuberkulose, Kala Azar, meningitis, mæslinger, kolera og malaria.
Kala Azar har været et af de største sundhedsproblemer i Sudan. I marts 2010 oprettede Læger uden Grænser sit første behandlingscenter for Kala Azar i Østsudan, hvor de tilbød gratis behandling for denne ellers dødelige sygdom. Hvis den lades ubehandlet har sygdommen en dødelighed på 99% inden for de første fire måneder efter man har fået infektionen. Siden behandlingscentret blev åbnet har MSF kureret mere end 27.000 Kala Azar-patienter med en succesrate omkring 90-95%. Der er planer om at åbne yderligere behandlingscentre for Kala Azar i Malaka i Sydsudan, for at håndtere det overvældende antal patienter der søger behandling. MSF har leveret nødvendigt medicinsk udstyr til hospitaler og har trænet sudanesiske sundhedsarbejdere for at hjælpe dem med at håndtere Kala Azar. MSF samarbejder med Sudans sundhedsministerium og andre nationale og internationale institutioner for at forbedre både behandling og diagnosticering af Kala Azar. Der pågår aktuelt research i behandlinger for og vacciner mod sygdommen. I december blev Sydsudan ramt af det værste udbrud af Kala Azar i otte år. Antallet af patienter, der søgte behandling, øgedes ottefold i forhold til det foregående år.
Sudans seneste borgerkrig begyndte i 1983 og endte i 2005 med underskrivelsen af en fredsaftale mellem Nordsudan og Sydsudan. MSF's medicinske teams var aktive både under og op til borgerkrigen og ydede medicinsk humanitær assistance på multiple lokationer. Situationen med dårlig infrastruktur i Syden blev forværret af borgerkrigen. Resultatet blev en yderligere forværring af de allerede horrible sundhedsindikatorer. Det antages at 75% af mennesker i landet ikke har adgang til basale sundhedsydelser og at én ud af syv kvinder dør under fødsel. Fejlernæring og sygdomsudbrud er også årligt tilbagevendende problemer. I 2011 blev Læger uden Grænsers klinik i staten Jonglei i Sydsudan angrebet og plyndret af røverbander. Værdifuldt medicinsk udstyr og medikamenter blev ødelagt i en brand. Hændelsen havde alvorlige følger, da MSF var den eneste udbyder af primær sundhedstjeneste i den del af Jongleistaten.
I de tidlige 1990'ere åbnede Læger uden Grænser en række nye nationale sektioner, samtidig med organisationen etablerede missioner i felten i nogle af de farligste og mest stressende situationer, den nogensinde havde mødt.
I 1990 gik MSF for første gang ind i Liberia for at hjælpe civile og flygtninge der blev ramt af 1. Liberiske borgerkrig. Konstante kampe igennem hele 1990'erne, såvel som 2. Liberiske borgerkrig, har holdt MSF's frivillige i gang med at sørge for ernæring, grundlæggende sundhedstjenester og massevaccinationer, samt med at kritisere angreb på hospitaler og nødhjælpsstationer, især i hovedstaden Monrovia. Missioner blev etableret for at yde hjælp til kurdiske flygtninge, der havde overlevet Al-Anfalkampagnen, fra hvilken der blev indsamlet beviser for uhyrligheder i 1991. I samme år begyndte også borgerkrigen i Somalia, der førte til omfattende hungersnød og sygdomsudbrud, hvorfor MSF etablerede missioner dér i 1992. Interventioner fra de Forenede Nationer slog fejl og førte til mere vold. MSF frasagde sig organisationens operation i 1993, men frivillige vedblev at yde lægehjælp og sørge for forplejning. Siden FN trak sig tilbage har volden fortsat uhindret i Somalia og MSF er nu en af de få organisationer, der yder hjælp til de berørte civile ved at drive klinikker og hospitaler.Læger uden Grænser påbegyndte sit arbejde i Srebrenica i Bosnien og Herzegovina som en del af en af FN's konvojer i 1993, et år efter Krigen i Bosnien-Hercegovina var brudt ud. Byen var blevet omringet af den serbiske hær og var, med sine omkring 60.000 bosniakker, blevet en enklave, der blev beskyttet af UNPROFOR, en styrke udsendt af FN. MSF var den eneste organisation, der ydede lægehjælp til områdets civile. Ligeledes fordømte MSF ikke folkemordene af frygt for at blive udvist af landet; organisationen fordømte dog at andre organisationer blev nægtet adgang. MSF blev tvunget til at forlade området i 1995 da den serbiske hær erobrede byen. 40.000 civile bosniakker blev deporterede, mens omkring 7.000 blev dræbt i massehenrettelser. (Website ikke længere tilgængelig)
Da folkedrabet i Rwanda begyndte i april 1994 blev nogle delegerede fra Læger uden Grænser, som allerede arbejdede i landet, indlemmet i Den internationale Røde Kors Komités (ICRC) medicinske team, med henblik på deres beskyttelse. Begge grupper havde succes med at holde alle større hospitaler i Rwandas hovedstad Kigali åbne og operative gennem hovedparten af folkedrabet. MSF blev, sammen med flere andre nødhjælpsgrupper, tvunget til at forlade landet i 1995, selv om mange frivillige fra både MSF og ICRC arbejdede sammen under ICRC's rules of engagement (regler for engagement), i hvilke det blev fastslået at neutralitet var af yderste vigtighed. Disse begivenheder førte til en debat internt i organisationen om at balancere humanitære nødhjælpsarbejderes neutralitet op mod deres roller som vidner. Som resultat af organisationens Rwandamission blev MSF's holdning til neutralitet rykket nærmere til ICRC's holdning, en bemærkelsesværdig udvikling set i lyset af organisationens oprindelse.ICRC mistede 56 og MSF mistede næsten et hundrede af deres respektive lokale stabsfolk i Rwanda. MSF-Frankrig, der havde valgt at evakuere sit hold fra landet (de lokale stabsmedlemmer var dog tvunget til at blive), fordømte mordene og krævede at det franske militær blev sat ind for at standse folkemordet. MSF-Frankrig introducerede sloganet "man kan ikke stoppe et folkemord med doktorer" til pressen. Den kontroversielle Opération Turquoise fulgte mindre end en måned senere. Denne operation var direkte eller indirekte skyld i at hundredetusindvis af flygtninge fra Rwanda bevægede sig ind i Zaire og Tanzania, i det der blev kendt som Great Lakes refugee crisis (en:"Flygtningekrisen ved Great Lakes"), der efterfulgtes af koleraepidemier, sult og flere massemord i den store mængde af civile. MSF-Frankrig vendte tilbage til området og ydede lægehjælp til flygtninge i Goma.Samtidig med folkemordet nåede konkurrencen mellem den lægefaglige indsats der blev ydet af MSF, ICRC og andre hjælpeorganisationer det højeste nogensinde, men tilstandene i Rwanda afstedkom en drastisk ændring i den måde, humanitære organisationer håndterede hjælpemissioner. Code of Conduct for the International Red Cross and Red Crescent Movement and NGOs in Disaster Relief Programmes ("kodex for handlinger og opførsel for den Internationale Røde Kors og Røde Halvmåne-bevægelse og NGO'er i katastrofenødhjælpsprogrammer") blev nedfældet af ICRC i 1994 for at skabe en ramme for humanitære missioner. Læger uden Grænser er medunderskriver af dette kodex. Kodexet taler kun for at yde humanitær hjælp og grupper opfordres til ikke at tjene nogen politiske eller religiøse interesser, eller lade sig bruge som redskab for fremmede regeringer. MSF har stadig fundet det nødvendigt at fordømme regeringers handlinger, som i Tjetjenien i 1999, men har ikke krævet nogen militær intervention siden da.
Hen mod slutningen af 1990'erne etablerede Læger uden Grænser missioner med henblik på at behandle tuberkulose og blodmangel blandt indbyggerne i området omkring Aralsøen. Missionen skulle også tage sig af civile, der var ramt af medicinresistente sygdomme, hungersnød samt epidemier af kolera og AIDS. De vaccinerede tre millioner Nigerianere mod meningitis under en epidemi i 1996 og fordømte Talibans mangel på sundhedsydelser til kvinder i 1997. Man kan argumentere for at Sierra Leone var det vigtigste land, MSF etablerede missioner i i løbet af sidste halvdel af 1990'erne; landet var engageret i borgerkrig på det tidspunkt. I 1998 begyndte frivillige at assistere kirurger i Freetown, for at afhjælpe et tiltagende behov for amputationer. Samtidig indsamlede de statistikker om civile (mænd, kvinder og børn) der blev angrebet af en stor gruppe mænd, der hævdede at repræsentere ECOMOG. Disse grupper af mænd rejste rundt mellem landsbyer og ville systematisk amputere den ene eller begge arme af landbyboerne, voldtage kvinderne, henrette familier, nedbrænde huse og tvinge overlevende til at søge væk fra området. Langtidsprojekter der efterfulgte borgerkrigen inkluderede psykologisk støtte og behandling for fantomsmerter.
Kampagnen for Adgang til Essentiel Medicin blev skabt sidst i 1999, hvilket gav MSF en ny stemme til at skabe opmærksomhed omkring manglen på effektive behandlinger og vacciner, der var til rådighed for U-lande.
I 1999 påtalte organisationen også manglen på humanitær støtte i Kosovo og Tjetjenien, efter de havde etableret missioner til hjælp for civile der var ramt af den politiske situation. Selv om MSF havde været aktiv i området siden 1993 affødte Kosovokrigen titusinder af flygtninge, samt et fald i boligstandard. MSF sørgede for vand, ly og lægehjælp til civile ramt af NATOs strategiske bombekampagne.En alvorlig krise internt i Læger uden Grænser brød ud i forbindelse med organisationens arbejde i Kosovo, da den græske sektion af MSF blev ekskluderet fra organisationen. Den græske sektion af MSF havde fået adgang til Serbien på bekostning af at acceptere den serbiske regerings restriktioner på hvor organisationen kunne gå og hvad den kunne se - restriktioner, som resten af MSF-organisationen havde afslået. En kilde uden for MSF antydede at eksklusionen af den græske sektion skete fordi dens medlemmer gav hjælp til både albanske og serbiske civile i Pristina under NATOs bombninger. Adskillelsen varede ved frem til 2005, hvor den græske sektion blev genindlemmet i Læger uden Grænser.
En lignende hændelse fandt sted i Tjetjenien, hvis civile befolkning over en bred kam blev tvunget fra deres hjem ud i sundhedsfarlige omgivelser og udsat for volden i 2. tjetjenske krig.MSF har arbejdet i Haiti siden 1991, men siden præsident Jean-Bertrand Aristide blev tvunget fra magten har landet oplevet en stor stigning i antallet af voldtægter og angreb på civile, begået af bevæbnede grupper. I tilgift til at tilbyde kirurgisk og psykologisk hjælp i de eksisterende hospitaler - herunder at tilbyde den eneste gratis kirurgi i Port-au-Prince - er der blevet etableret missioner for at genopbygge vandforsyninger og affaldshåndtering, samt til at behandle overlevende fra alvorlige oversvømmelser, forårsaget af orkanen Jeanne; patienter med HIV/AIDS og malaria, begge udbredte sydomme i landet, fik også bedre behandling og tilsyn. Rapporter fra Haiti indikerede at alle tre af organisationens hospitaler blev alvorligt skadede som følge af jordskælvet i Haiti 12. januar 2010; et af hospitalerne faldt fuldstændigt sammen, mens de andre to måtte forlades. Efter skælvet sendte MSF omkring ni fly lastet med medicinsk udstyr og et felthospital til at hjælpe med at behandle ofrene for jordskælvet. Nogle af flyene måtte dog se deres landinger udskudt på grund af den massive mængde af humanitære og militære fly, der ankom.Kashmirkonflikten affødte en nyere indsats fra Læger uden Grænser (der startede sin første mission i området i 1999) for at hjælpe civile der måtte flygte fra kampe i Jammu og Kashmir, samt i Manipur. Psykologisk støtte er et nøglepunkt for missioner, men teams har også startet programmer for at behandle tuberkulose, HIV/AIDS og malaria. Psykisk sundhedsstøtte har været et vigtigt indsatsområde for MSF over det meste af det sydlige Asien siden Jordskælvet i Det Indiske Ocean i 2004.Læger uden Grænser undergik en lang proces, hvor organisationen tog egne værdier op til debat. Mange emner blev diskuteret, inklusive behandlingen af "nationale" såvel som "fair ansættelse" og selvkritik.
Læger uden grænser har været aktiv i flere afrikanske lande gennem årtier. Undertiden har organisationen været eneste udbyder af lægehjælp, mad og vand. Selv om MSF vedholdende har forsøgt at øge mediebevågenhed på den afrikanske situation for at øge den internationale støtte er langvarige støttemissioner stadig nødvendige. En stor opgave for de frivillige er behandling og information til offentligheden i Subsahariske Afrika om HIV/AIDS, da området har det højeste antal døde og smittede i verden. Ud af de 14,6 millioner mennesker, der havde behov for anti-retroviral behandling anslog WHO at kun 5,25 millioner mennesker i U-lande modtog behandling. MSF tilskynder fortsat regeringer og firmaer til at øge forskning og udvikling af behandlinger for HIV/AIDS, med henblik på at sænke omkostningerne og øge tilgængeligheden.Selv MSF har været aktiv i Afrikas Congoregion siden 1985 bragte første og anden Congokrig øget vold og ustabilitet til området. MSF blev tvunget til at evakuere sine teams fra områder som ved Bunia i Ituridistriktet grundet ekstrem vold, men fortsætter sit arbejde med at forsyne titusinder af hjemløse flygtninge i andre områder med mad. Organisationen behandler også overlevende fra massevoldtægter og udbredte kampe.Behandlingen og muligvis vaccination mod sygdomme som kolera, mæslinger, polio, Marburgfeber, sovesyge, HIV/AIDS og byldepest er også vigtigt for at bremse eller forebygge epidemier. MSF har været aktive i Uganda siden 1980 og ydede hjælp til civile gennem landets guerillakrig gennem den "anden Oboteperiode" fra 1981-85. Ikke desto mindre markerede dannelsen Lord's Resistance Army begyndelsen på en langvarig voldskampagne i det nordlige og sydlige Sudan. Civile blev udsat for massemord og voldtægter, tortur og bortførelse af børn, der senere ville blive brugt som sexslaver eller børnesoldater. Med op mod 1,5 millioner mennesker tvunget bort fra deres hjem etablerede Læger uden Grænser hjælpemissioner i flygtningelejre for at fremskaffe rent drikkevand, mad og sanitære forhold. Sygdomme som tuberkulose, mæslinger, polio, kolera, ebola og HIV/AIDS forekommer i epidemier i landet, hvorfor frivillige sørger for vaccinationer (for mæslinger og polio) og/eller behandling til indbyggerne. Psykisk helbred er også et vigtigt aspekt af det lægefaglige arbejde for Læger uden Grænsers teams i Uganda, eftersom de fleste mennesker nægter at forlade lejrene på grund af den konstante frygt for angreb.MSF åbnede en mission i Elfenbenskysten i 1990, men pågående vold og opdelingen af landet i 2002 førte til adskillige massakrer; MSF's teams er begyndt at mistænke at en etnisk udrensning finder sted i landet. Organisationens projekter omfatter massevaccinationer mod mæslinger, behandlinger for tuberkulose og genåbning af hospitaler, der var blevet lukket på grund af kampene. MSF er således den eneste gruppe der yder hjælp i store dele af landet. MSF har arbejdet stærkt for at udbrede brugen af prævention i Afrika.
Læger uden Grænser begyndte at yde hjælp til civile og flygtninge der var flygtet til lejre langs grænsen mellem Thailand og Cambodja i 1979. Grundet lange årtiers krig var ordentlig lægehjælp i landet svær at finde, hvorfor MSF bredte sig ind i landet i 1989 for at hjælpe med at genopbygge basale sundhedsfaglige faciliteter.
I 1999 blev Cambodja ramt af en malariaepidemi. Situationen med epidemien blev forværret af mangel på kvalificerede læger samt ringe kontrol, der gav grobund for et marked af falsk antimalariamedicin. Forfalsket antimalariamedicin var ansvarlig for mindst 30 menneskers død under epidemien. Dette har fået MSF til at starte og finansiere et malariaprojekt, samt til at bruge Village Malaria Workers (malariaarbejdere fra landsbyerne). MSF har også introduceret en overgang til en kombinationsbehandling (med Artesunate og Mefloquine) som førstevalg, for at modvirke problemerne med resistens og overdødelighed i forhold til de gamle præparater, der traditionelt blev anvendt til at behandle sygdommen.Cambodja er et af de lande i Sydøstasien, der er hårdest ramt af HIV/AIDS. I 2001 begyndte MSF at introducere gratis antiretroviral terapi til AIDS-patienter. Denne terapi forlænger patienternes liv og er en langtidsbehandling. I 2002 opstartede MSF klinikker for kronisk syge i flere provinser, i samarbejde med Cambodjas Sundhedsministerium, for at integrere HIV/AIDS-behandling; samtidig behandles forhøjet blodtryk, sukkersyge og gigt, der alle har en høj forekomst i landet. Målet er at reducere institutionsrelateret stigmatisering, da patienter får mulighed for at søge behandling i institutioner med et bredt behandlingsspektrum, modsat tidligere hvor patienterne var henvist til at søge behandling i klinikker målrettet HIV/AIDS.Læger uden Grænser yder også humanitær støtte i forbindelse med naturkatastrofer, som for eksempel efter en større oversvømmelse i 2002, der påvirkede op mod 1,47 millioner mennesker. Organisationen introducerede i 2004 et lokalsamfundsbaseret tuberkolosebehandlingsprogram i fjerne landsbyer, hvor frivillige fra landsbyerne får delegeret ret til foretage medicinering af patienterne. I partnerskaber med lokale sundhedsmyndigheder og andre NGO'er opmuntrer MSF til dannelsen af decentraliserede klinikker og ydede således lokale behandlinger til mere landlige områder fra 2006. Siden 2007 har MSF udviddet den generelle lægehjælp, rådgivning og behandling for HIV/AIDS samt tuberkulose til også at omfatte fængsler i Phnom Penh via mobile klinikker. Dårlige sanitære forhold og mangel på lægehjælp er dog stadig fremherskende i de fleste cambodjanske fængsler, da de stadig er blandt verdens mest overfyldte fængsler.I 2007 arbejdede MSF sammen med Cambodjas Sundhedsministerium om at tilbyde psykosocial og teknisk støtte til behandling af HIV/AIDS i smittede børn. Organisationen leverede også medicinsk udstyr og medarbejdere til at hjælpe i et af de værste udbrud af denguefeber i 2007, under hvilken mere end 40.000 mennesker blev indlagt og 407 mennesker døde, heraf flest børn. I 2010 blev de sydlige og østlige provinser af Cambodja ramt af en koleraepidemi. Læger uden Grænser responderede ved at yde medicinsk støtte, der blev inkorporeret til vedvarende brug i landet.Cambodja er et af de 22 lande, der af WHO er noteret som værende svært bebyrdet af tuberkulose. WHO anslår at 64% af alle cambodjanere er bærere af bakterien tuberculosis mycobacterium. Således har MSF flyttet sit fokus væk fra HIV/AIDS til tuberkulose og har derfor overdraget de fleste af sine HIV-relaterede programmer til lokale sundhedsmyndigheder.
Borgerkrigen i Libyen i 2011 har fået Læger uden Grænser til at etablere hospitaler og psykisk nødhjælpsstationer til hjælp for lokale, der var ramt af konflikten. Kampene skabte en venteliste af patienter, der havde behov for kirurgi. Mens dele af landet langsomt blev beboelige igen begyndte MSF at samarbejde med lokale sundhedspersonale om at håndtere behovet. Behovet for psykologisk rådgivning er tiltaget og MSF har opstartet psykiske hjælpestationer for at håndtere den frygt og stress der fandtes blandt de mennesker, der levede i telte uden vand eller elektricitet.
Læger uden Grænser er involveret i Sri Lanka, hvor en 26 år lang borgerkrig endte i 2009. MSF har tilpasset sine akitiviteter der for at fortsætte sin mission. For eksempel hjælper organisationen med fysioterapi til patienter med skader på rygmarven. Den afholder rådgivningssessioner og har etableret en operationsstue til ortopædisk rekonstruktionskirurgi, samt leveret kirurgiske specialister, anæstesiologer og sygeplejersker til at operere patienter med komplicerede, krigsrelaterede skader.
Før en mission etableres i et land sender Læger uden Grænser et hold ind i området for at fastslå den humanitære krises natur, sikkerhedsniveauet i landet samt hvilken type hjælp, der er behov for. Lægehjælp er hovedobjektivet for de fleste missioner, selv om nogle missioner hjælper til på områder som vandrensning eller ernæring.
Et missionsteam består som regel af en lille antal koordinatorer, der leder hver sin del af en mission, samt en "missionsleder". Missionslederen er som regel det medlem af teamet der har den største erfaring med humanitære situationer og det er hans/hendes opgave at håndtere medierne, nationale regeringer og andre humanitære organisationer.
Sundhedsfaglige frivillige inkluderer læger, kirurger, sygeplejersker og forskellige andre specialister. Ved siden af at varetage den sundhedsfaglige eller ernæringsmæssige del af missionen har disse frivillige ofte ansvar for en lokal sundhedsfaglig stab, og sørger for oplæringen af disse.
Selv om de lægefaglige frivillige næsten altid får den største mediebevågenhed når omverdenen bliver opmærksom på en MSF mission er der en række ikke-sundhedsfaglige frivillige, der hjælper til med at holde missionen i gang. Logistikere er ofte de vigtigste medlemmer af et team. De er ansvarlige for at levere alt, hvad den lægefaglige mission har af behov. Dette kan strække sig fra sikkerhed og vedligeholdelse af køretøjer til mad og elektrisk arbejde. De kan være ingeniører eller sjakbajser, men de hjælper som regel også til med at etablere behandlingscentre og holde opsyn med lokal arbejdskraft. Andet ikke-sundhedsfagligt personnel kan være vand- eller sanitetseksperter, der som regel er erfarne professionelle inden for vandbehandling og -forsyning, samt finansielle eller administrative eksperter, der placeres på en mission.
Vaccinationskampagner er en betydende del af den lægefaglige indsats der ydes under Læger uden Grænsers missioner. Sygdomme som difteri, mæslinger, meningitis, stivkrampe, kighoste, gul feber, polio og kolera, der alle er ualmindelige i I-lande, kan forebygges med vaccinationer. Nogle af disse sygdomme, som kolera og mæslinger, spredes hurtigt i store populationer der lever tæt sammen, som i flygtningelejre, hvorfor der kan være behov for at vaccinere folk i hundredvis eller endog tusindvis på kort tid. For eksempel, i Beira i Mozambique blev en eksperimentel vaccine givet to gange på en måned til omkring 50.000 indbyggere i 2004.En lige så vigtig del af den lægefaglige hjælp ydet under MSF-missioner er behandling for AIDS (med antiretrovirale præparater), test for AIDS samt uddannelse. Læger uden Grænser er i mange lande i Afrika eneste udbyder af behandling, hvor indbyggerne udgør størstedelen af verdens smittede med HIV og AIDS. Eftersom antiretrovirale medikamenter ofte er svære at fremskaffe giver MSF ofte behandling for opportunistiske infektioner og oplyser befolkningen om hvordan smitte med sygdommen kan bremses.I de fleste lande øger MSF lokale hospitalers muligheder ved at forbedre sanitære forhold, ved at levere udstyr og medikamenter, og ved at uddanne og optræne de lokale hospitalers stab. Hvis den lokale stab bliver overbebyrdet kan MSF åbne nye specialklinikker til behandling af endemiske sygdomme eller til at operere ofre for krig. Det er internationalt personale der opstarter disse klinikker, men Læger uden Grænser stræber efter at fremme den lokale stabs evne til selv at køre klinikken; dette mål nås gennem træning og supervision. I nogle lande, som i Nicaragua, sørger MSF for oplysning til den brede offentlighed for at øge opmærksomheden omkring seksuelt overførte sygdomme.Siden de fleste af de områder, der har behov for missioner, har været udsat for en naturkatastrofe, borgerkrig eller endemisk sygdom, har borgerne ofte også brug for psykologisk hjælp og støtte. Selv om tilstedeværelsen af et MSF lægeteam i nogen grad kan reducere stress blandt ofrene, arbejder hold af psykologer eller psykiatere ofte med patienter der lider af depression, afhængighed eller som har været udsat for hustruvold. Lægerne kan også på disse områder uddanne og træne den lokale psykisk sundhedsfaglige stab.
I de situationer hvor Læger uden Grænser opstarter en mission er der ofte moderat eller alvorlig fejlernæring som følge af krig, tørke eller regeringens økonomiske fejlprioriteringer. Tilsigtet hungersnød anvendes somme tider som våben under krig. I disse tilfælde skaber MSF, foruden at tilvejebringe føde, opmærksomhed på situationen og insisterer på fremmede regeringers indgriben. Infektiøse sygdomme og diarre, der begge fører til vægttab og svækkelse af den smittedes krop (specielt hos børn), skal behandles med medicin og korrekt næring for at forebygge yderligere infektioner og vægttab. En kombination af de ovennævnte situationer, som når en borgerkrig udkæmpes under en tørkeperiode eller udbrud af infektionssygdomme, kan skabe hungersnød.I nødsituationer, hvor der er mangel på nærende føde, men hvor tilstanden endnu ikke er alvorlig nok til at være en egentlig hungersnød, er proteinenergi fejlernæring mest almindelig blandt små børn. Marasmus, der er en kaloriemangel, er den mest almindelige form for børns fejlernæring og er karakteriseret ved alvorlig hensygning og ofte en fatal svækkelse af immunforsvaret. Kwashiorkor, der er en kalorie- og proteinmangel, er en mere alvorlig type fejlernæring blandt små børn og kan påvirke fysisk såvel som psykisk udvikling negativt. Begge typer fejlernæring har potentiale for at gøre opportunistiske infektioner fatale. I sådanne situationer etablerer Læger uden Grænser Terapeutiske Ernæringscentre til at holde øje med børnene og andre fejlernærede individer.
Et Terapeutisk Ernæringscenter (eller Terapeutisk Ernæringsprogram) er designet til at behandle alvorlig fejlernæring gennem gradvist tilvænning til en speciel diæt, der har til formål at fremme vægtøgning efter at individet er blevet behandlet for konkurrerende helbredsproblemer. Behandlingsprogrammet er delt i to faser:
Fase 1 dækker de første 24 timer og involverer basal helbredspleje, samt flere små måltider med lavt energi- og proteinindhold, fordelt over dagen.
Fase 2 involverer monitorering af patienten, samt flere små måltider med lavt energi- og proteinindhold, fordelt over hver dag, indtil individet nærmer sig sin normalvægt.MSF bruger mad, der er fremstillet specielt til behandling af alvorlig fejlernæring. Under fase 1 gives patienten en type terapeutisk mælk kaldet F-75. F-75 er et relativt energifattigt, fedt- og proteinfattigt mælkepulver der skal blandes op med vand og gives til patienterne for at forberede kroppen til fase 2. Under fase 2 bruges en terapeutisk mælk kaldet F-100, der har et højere energi-, fedt- og proteinindhold end F-75. F-100 gives som regel til patienten sammen med en peanutbutterblanding kaldet Plumpy'nut. Både F-100 og Plumpy'nut er fremstillet til hurtigt at give store mængder næringsstoffer, så patienten kan behandles effektivt.Andre muligheder for næring specielt til hungertruede befolkninger kan inkludere beriget mel og grød, såvel som en kiks med højt proteinindhold, kaldet BP5. BP5 er en meget anvendt fødevare, da den er let at distribuere og kan sendes med folk hjem, eller den kan knuses og blandes med terapeutisk mælk til mere specifikke behandlinger.Dehydrering, der ofte opstår som følge af diarré eller kolera, kan også ses i befolkninger, hvorfor MSF kan etablere rehydreringscentre til at bekæmpe problemet. En speciel blanding kaldet Oral Rehydration Solution ("oral rehydreringsblanding"), der indeholder glukose og elektrolytter kan gives til patienter som erstatning for den tabte væske. Undertiden gives patienter med diarré også antibiotika, hvis det påvises at de lider af kolera eller dysenteri.
Rent vand er essentielt for hygiejne, som drikkevand og til ernæringsprogrammer (til at blande med terapeutisk mælkepulver eller grød), såvel som for at hindre spredning af vandbårne sygdomme. Derfor er det nødvendigt for Læger uden Grænsers vandteknikere og frivillige at finde eller skabe en kilde til rent vand. Dette opnås oftest ved at modificere en eksisterende brønd, ved at grave en ny brønd og/eller ved at starte et vandbehandlingsprojekt for at skaffe rent vand til en befolkningsgruppe. Vandbehandling kan i sådanne situationer bestå i opbevaringssedimentering, vandfiltration og/eller klorbehandling af vandet, afhængig af de tilgængelige ressourcer.Sanitet er en essentiel del af missioner og kan inkludere uddannelse af den lokale sundhedsfaglige stab, så de lærer om korrekte sterilisationsteknikker, spildevandsprojekter, korrekt affaldshåndtering, samt uddannelse af den almindelige befolkning i personlig hygiejne. Korrekt spildevandshåndtering og vandrensning er de bedste metoder til at forebygge spredning af alvorlige vandbårne sygdomme som for eksempel kolera. Simple vandbehandlingsanlæg kan konstrueres af frivillige og kan beskytte drikkevand mod forurening. Affaldshåndtering kan omfatte gruber til normalt affald og forbrændingsfaciliteter til medicinsk affald. Det vigtigste element af sanitet er dog uddannelse af lokalbefolkningen, således at korrekt affaldshåndtering og vandbehandling kan fortsætte efter MSF har trukket sig ud af området.
For hver mission indsamles data på en række faktorer; disse data bruges til præcist at kunne formidle betingelserne og forholdene for hver mission til omverdenen og regeringsinstanser. Omfanget af fejlernæring hos børn bruges til at fastslå fejlernæringsraten i befolkningen, samt til at fastslå behovet for ernæringscentre. Forskellige mortalitetsrater bruges til at fastslå alvorligheden af en humanitær nødsituation. En almindelig metode til at fastslå mortaliteten i en befolkning er at have personale til konstant at monitorere antallet af begravelser på kirkegårde. Ved at sammenstille data for hyppigheden af sygdomme på hospitaler kan Læger uden Grænser følge forekomsten og placeringen af epidemiske tilvækster (eller "sæsoner") og således opbygge lagre af vacciner og andre medikamenter. For eksempel er "Meningitisbæltet" (Subsahariske Afrika, der har den højeste forekomst af meningitis i verden) blevet "kortlagt" og sæsonen ses at ligge mellem december og juni. Ændringer i bæltets beliggenhed og tidspunkterne for sæsonen kan forudses ved at bruge kumulative data over mange år.I tilgift til epidemiologiske undersøgelser bruger MSF også statistiske undersøgelser af befolkninger til at fastslå voldsrater i forskellige regioner. Ved at anslå omfanget af massakrer og fastslå forekomsten af kidnapninger, voldtægter og mord kan psykologiske hjælpeprogrammer implementeres for at sænke selvmordsraten og øge følelsen af tryghed i befolkningen.Tvungen migration, høje civile dødsfald og massakrer kan kvantificeres ved brug af undersøgelser og Læger uden Grænser kan bruge resultaterne til at lægge pres på regeringer for at yde hjælp, eller endda til at afsløre folkemord. MSF gennemførte den første omfattende undersøgelse af mortalitet i Darfur i 2004. Der kan dog være visse etiske problemer forbundet med indsamlingen af disse statistikker.
Kampagnen for Adgang til Essentiel Medicin blev indledt i 1999 for at øge tilgængeligheden af essentiel medicin i udviklingslande. "Essentiel medicin" er de medikamenter, der er behov for i adækvate mængder for at behandle en sygdom, der er almindelig i befolkningen. De fleste af de sygdomme, der er almindelige blandt befolkninger i udviklingslande er ikke længere almindelige blandt befolkninger i Vesten; således finder medicinalindustrien det ikke profitabelt at producere disse medikamenter og kan således hæve prisen pr. behandling, sinke udviklingen og forskningen i fornyelse af et medikament (og tilhørende nye behandlinger) eller endog ophøre med at producere medikamentet. Læger uden Grænser mangler ofte effektive medikamenter under missioner og startede derfor kampagnen for at lægge pres på regeringer og medicinalproducenter for at øge tilskuddene til essentiel medicin. I de seneste år har organisationen forsøgt at bruge sin indflydelse til at få medicinalfirmaet Novartis til at frafalde sit søgsmål mod Indiens patentlovgivning, der forhindrer Novartis i at patentere sine produkter i Indien. Nogle få år tidligere sagsøgte Novartis også Sydafrika for at forhindre landet i at importere billigere medicin mod AIDS. Mens MSF generelt set er upartisk antyder udtalelser fra repræsentanter for MSF at organisationen tager en delvist politisk holdning. Dr. Tido von Schoen-Angerer, der er direktør for Læger uden Grænsers Kampagne for Adgang til Essentiel Medicin, har sagt følgende: "Præcis som for fem år siden prøver Novartis, med sine juridiske handlinger, at stå i vejen for befolkningens ret til adgang til den medicin, de har brug for." MSF har lanceret en underskriftsindsamling på sin hjemmeside for at få Novartis til at frafalde sit søgsmål. Denne sag er et eksempel på hvorledes MSF bevæger sig videre fra at være udbyder af sundhedsfaglige tilbud til at blive fortaler for menneskelig velfærd.
Ud over risikoen for skader eller dødsfald fra vildfarne kugler, miner og epidemiske sygdomme bliver Læger uden Grænsers frivillige undertiden angrebet eller kidnappet af politiske årsager. I nogle lande, der er ramt af borgerkrig, bliver nødhjælpsorganisationer anset for at hjælpe fjenden hvis nødhjælpsstationen bliver etableret udelukkende for at hjælpe ofrene på den ene side af konflikten. De frivillige bliver undertiden angrebet med den begrundelse. Krigen mod terrorisme har endvidere skabt holdninger blandt nogle af de lande, USA har besat, om at NGO hjælpeorganisationer som MSF er allierede med, eller endda arbejder for, koalitionsstyrkerne. Eftersom USA har valgt at kalde sine operationer for "humanitære handlinger" er uafhængige hjælpeorganisationer blevet tvunget til at forsvare sine positioner, eller endda evakuere sine teams. Usikkerheden i byer i Afghanistan og Irak voksede markant som følge af USA's operationer, hvorfor MSF har erklæret at det var for farligt at yde hjælp i landene. Organisationen blev tvunget til at evakuere sine teams fra Afghanistan den 28. juli 2004, efter fem frivillige (Fasil Ahmad og Besmillah fra Afghanistan, Hélène de Beir fra Belgien, Egil Tynæs fra Norge og Willem Kwint fra Holland) blev dræbt den 2. juni i et bagholdsangreb foretaget af uidentificerede militsstyrker nær Khair Khāna i Badghisprovinsen. I juni 2007 blev en frivillig fra MSF-Frankrig, Elsa Serfass, dræbt i den Centralafrikanske Republik og i januar 2008 blev to landsforviste (Damien Lehalle og Viktor Okumu) samt et lokalt stabsmedlem (Mohammed Bidhaan Ali) dræbt i et organiseret angreb i Somalia. Angrebene resulterede i at projektet blev lukket.
Arrestationer og kidnapninger i politisk ustabile regioner kan også overgå frivillige, ligesom hele missioner for Læger uden Grænser kan udvises fuldstændigt fra et land. Arjan Erkel, der var Missionsleder i Dagestan i det nordlige Kaukasus, blev kidnappet og holdt som gidsel et ukendt sted af ukendte gerningsmænd fra 12. august 2002 til 11. april 2004. Paul Foreman, der var chef for MSF-Holland, blev arresteret i Sudan i maj 2005 da han nægtede at frigive dokumenter, der blev brugt til at sammenstille en rapport om voldtægt begået af den regeringsvenlige Janjaweedmilits (se Darfur-konflikten). Foreman henviste til tavshedspligten over for de involverede kvinder, mens MSF påstod at den sudanesiske regering havde arresteret ham fordi den ikke brød sig om den dårlige omtale, rapporten skabte.
Living in Emergency er en prisvindende dokumentarfilm der fortæller historien om fire frivillige for Læger uden Grænser, der håndterer udfordringerne ved at yde lægefaglig hjælp i de krigshærgede områder i Liberia og Congo. Filmen fik premiere ved Filmfestivalen i Venedig i 2008 og blev frigivet til biograferne i USA i 2010.
Præsidenten for Læger uden Grænser, James Orbinski, gav på organisationens vejne en tale ved overrækkelsen af Nobels Fredspris. Han lagde ud med at tale om ofrene for folkemordet i Rwanda og fokuserede på en af sine kvindelige patienter:
En række andre NGO'er har adopteret "uden Grænser" i deres navn, inspireret af Læger uden Grænser.
Bortolotti, D (2004). "Hope in Hell: Inside the World of Doctors Without Borders". Firefly Books. Buffalo, N.Y.: Firefly Books. ISBN 1-55297-865-6.  (engelsk)
Greenberg KS (2002). "Humanitarianism in the Post-Colonial Era: The History of Médecins Sans Frontières" (PDF). The Concord Review.  (links to PDF file) (engelsk)
McCall M, Salama P (1. september 1999). "Selection, training, and support of relief workers: an occupational health issue". British Medical Journal. 318 (7176): 113–116. PMC 1114577. PMID 9880288.  (engelsk)
Zwi AB (2004). "How Should the Health Community Respond to Violent Political Conflict?". PLoS Medicine (online). 1 (1): e14. PMC 523835. PMID 15526042. doi:10.1371/journal.pmed.0010014.  (engelsk)
Katz IT, Wright AA (2004). "Collateral Damage – Médecins sans Frontières Leaves Afghanistan and Iraq". The New England Journal of Medicine. 351 (25): 2571–2573. PMID 15602015. doi:10.1056/NEJMp048296.  (full text requires registration) (engelsk)
Shevchenko O, Fox RC (2008). ""Nationals" and "expatriates": Challenges of fulfilling "sans frontières" ("without borders") ideals in international humanitarian action". Health and Human Rights: an International Journal. 10 (1).  (engelsk)

For alternative betydninger, se Læsø (flertydig). (Se også artikler, som begynder med Læsø)Læsø er den største ø i Kattegat beliggende omtrent midtvejs mellem Frederikshavn og Göteborg. Øen er på 118 km2 og har 1.807 indbyggere per 2018. Øen bliver nævnt flere gange i nordisk mytologi bl.a. som hjemsted for jætten Ægir og som feststed for de nordiske guder, aserne.
Øen er nok mest kendt for sin saltsydning, der i dag er en velbesøgt turistattraktion, lige som den udgør en central del af øens historie. Gårde med tangtage – de såkaldte tanggårde – bliver også ofte fremhævet som en central del af øens fortid og nutid. 
Gennem en årrække (fra starten af 1990'erne og frem til 2006) udspillede der sig den såkaldte "bi-krig" på øen. Denne stod mellem henholdsvis biavlere, der foretrækker den gule bi og avlere, der foretrækker den brune bi. Denne "krig" blev regelmæssigt nævnt i medierne.
Læsø er også efter kommunalreformen en selvstændig kommune (Læsø Kommune), omend med et tæt samarbejde med Frederikshavn Kommune på en række områder. Både før og efter denne sammenlægning udgør øen Danmarks mindste kommune befolkningsmæssigt. Øen har ligesom andre danske småsamfund oplevet en generel tilbagegang i befolkningen gennem de sidste 10 til 20 år. Samtidig er fiskeriet – der var det centrale erhverv op gennem 1900-tallet – gået tilbage til fordel for erhverv med relation til turisme.
Læsø var i 2005 med i et pilotprojekt, der skulle kortlægge mulighederne for at omdanne i alt syv områder i Danmark til nationalpark. Læsø forlod imidlertid dette i september 2005, da 58 % af øens befolkning valgte at stemme nej til projektet ved en vejledende folkeafstemning.
For 4-5000 år siden begyndte Læsø at hæve sig af havet, startende med et område, der i dag er en del af skovområdet Klitplantagen. Ved dét sted, som man mener var det første, der blev fri af havet, placerede man i 1998 Læsøstenen. Denne sten, der således markerer stedet, hvor Læsø opstod som blivende ø, bærer inskriptionen "Her fødtes Læsø af havet". Læsøs sydlige del – Rønnerne – hæver sig stadig med omkring 5 mm om året, hvilket er den hurtigste landhævning i Danmark. Læsøs undergrund udgøres af et 14.000 år gammelt lag af yoldialer, der ligger i niveau med havoverfladen. Sammen med øen Anholt er øen en del af Danmarks ørkenbælte, og vejret er især betinget af fjeldene i Norge og Sverige samt dét, at øen er meget flad. Dette betyder, at luften har afgivet det meste af sin fugt i fjeldene, før den når Læsø. Desuden betyder det, at vinden – når den når Læsø – ikke presses opad og afkøles, hvilket mindsker chancen for, at den afgiver regn. Læsø har Danmarks højeste antal solskinstimer med i gennemsnit 1.951 timer om året.Øen – som er 21 km lang og 12 km bred – strækker sig over et areal på 118 km² og har 2.058 indbyggere (2007). Tre fjerdedele af øen henligger som naturområder, således der blot er landbrugsarealer og bebyggelse på en fjerdedel. Den ligger 18 km fra kyststrækningen mellem Sæby og Frederikshavn og omtrent 40 km fra Sverige. Af øens tre byer – Byrum, Vesterø og Østerby er Byrum den største. Øen har fire kirker: Byrum Kirke, (som er den ældste), Østerby Kirke, Vesterø Havnekirke og Vesterø Søndre Kirke (Vesterø Havnekirke er dog i dag blevet til en del af et kurbad for psoriasispatienter, hvor man blandt andet kan bade i vand med et højt indhold af salt). Desuden kan man stadig se sporene efter Læsøs første kirke, Hals Kirke. Denne gik imidlertid til i den sandflugt, som fulgte efter en udpræget rovdrift på træ og tørv for at skaffe brændsel til saltsydningen i middelalderen. I dag kan resterne af kirken ses ved Hals Kirketomt.
Læsø er kendt for sin rige natur, som ikke mindst indbefatter øens mange strande. Sammenlignet med Danmark generelt, kan Læsø, på grund af sin relativt unge alder, ikke en siges at have en varieret natur. Men den rummer til gengæld en række sjældne dyre- og plantearter. Foruden at man kan støde på orkideer på øen, er der også registreret eksemplarer af den sjældne Stilk-Månerude og Strandvortemælk, som ikke er set andre steder i Danmark. Omkring øen kan blandt andet ses sæler af arterne Gråsæl og Spættet Sæl. Øen er desuden et vigtigt yngleområde for en række fuglearter. I forbindelse med undersøgelsen af mulighederne for at udlægge dele af øen til nationalpark blev der udarbejdet en række rapporter, som kortlagde dele af dens fugle- og planteliv.
Blandt øens naturområder er Rønnerne og Hornfiskrøn på den sydlige del samt Højsande, Kærene og Holtemmen på den nordlige. Blandt strandene er Store Dal, Hvide Bakker og Danzigmann på den nordlige del samt Stokken på den sydlige. Et stykke ud for kysten ved Vesterø Havn findes desuden den lille ø Nordre Rønner. Denne er i dag ubeboet, men i gamle dage var den beboet af en fyrbøder, der passede det nu automatiserede fyr, der ligger på øen.
Især Rønnerne på den sydlige del af øen er et attraktivt naturområde. Dette er f.eks. kendt for sine vildtvoksende orkideer af typen Plettet Gøgeurt og store områder med blomsten Hindebæger, (som dog er gået tilbage gennem de seneste år). Der findes desuden to arter kødædende planter; Vibefedt og Rundbladet Soldug. Rønnerne er velegnet til vandreture, men kan også besøges med Rønnerbussen, som fragter især turister gennem området med traktortrukket vogn. Mange vælger også at se området fra hesteryg eller cykel. Rønnerne er bedst tilgængelig i sommermånederne, da det udenfor disse måneder kan være meget fugtigt og delvis oversvømmet. Adgangen til området er dog begrænset under fuglenes yngleperiode. Foruden oplevelsen af området som helhed besøger mange det på grund af dets fugleliv og attraktionen Pigestenen. Denne store sten, som ligger midt i landskabet, skulle efter sigende have fået sit navn, fordi bondepigerne søgte tilflugt fra tyrene på den, når de skulle drive køerne hjem. Desuden skulle stenen ifølge et sagn vende sig, når den "lugter" nybagt brød. Syd for Rønnerne ligger Hornfiskrøn, og selvom man kan gå hertil fra Rønnerne, kan adgangen dog ofte være begrænset af højvande. Ved indgangen til Rønnerne ligger saltsydehytten, hvor der i dag sydes salt på samme måde, som man gjorde det på Læsø i middelalderen. Der lå tidligere et udsigtstårn, hvorfra man kunne overskue store dele af Rønnerne. Området, et areal på i alt 1.750 ha blev fredet i 1980.
Højsande er navnet på en klithede tæt ved øens nordlige kyst i nærheden af stranden Store Dal. Området var for få år tilbage en del af et plantageområde på øen, kaldet Klitplantagen. I dag er alle træer i Højsande imidlertid fældet, således de mange indlandsklitter er blotlagte. Denne blotlægning har ført området tilbage til den stand, som det havde før man valgte at plante det til for at forhindre sandflugt. På kanten af området findes et udsigtstårn, hvorfra man kan skue over både Højsande og den tilbageværende del af klitplantagen. I Klitplantagen – som er omkring 100 år gammel – findes skovfyr, sitkagran, eg og birk. I plantagen findes også en bestand af råvildt, som blev oprettet i 1953. I området omkring højsande findes desuden Foldgårdssøen, som er Læsøs største sø. Her kan man støde på blandt andet skovsnepper og traner. De mange klitter i Højsande blev skabt i 16-1700-tallet under den omfattende sandflugt, som opstod på grund af træfældningen, der skulle skaffe brænde til øens saltproduktion.
Kærene udgør med sine 688 ha en af Danmarks største hedemoser Dette område, der består af både mose, hede og søer, er blandt andet yngleområde for traner. Der er desuden i dette område set orkideer af samme arter, som findes på Rønnerne.
Østdelen af Læsø Et strand-, klit- og hedeareal på den østligste del af Læsø er fredet i 1963, i alt 266 ha
Hals Kirketomt Et område omkring Hals Kirketomt med fyrreskov, lyng- og græshede, mose og sandflugtsklitter, i alt ca. 43 ha, blev fredet i 1969.
Bovet; En ca. 2,5 km lang kyststrækning på den østlige del af Læsø blev fredet i 1964, i alt ca. 65 ha.
Rønnerne,   i alt ca. 1750 ha. blev fredet 1980. Tilvækstarealer forårsaget af landhævning er automatisk omfattet af fredningen.
Man kan finde historiske vidnesbyrd om Læsø fra så langt tilbage som ca. år 1200. I Orkneyøernes saga (skrevet 1214-1231) nævnes det, at kongesønnen Gor i Nordens oldtid under eftersøgningen efter sin forsvundne søster kommer forbi Læsø (Hleesø). Den måske mest kendte del af øens historie udspiller sig omkring saltsydning, hvor læsøboerne betalte deres skat til Viborg Domkapitel med det værdifulde salt, der blev omtalt som "det hvide guld". Gennem flere hundrede år udviklede dette erhverv sig til dét, nogle historikere siden har kaldt Danmarks første industri på grund af dens omfang og de systematiserede arbejdsprocesser. Sydningen førte imidlertid til en nærmest rovdrift på øens ressourcer i form af træ og tørv, som blev brugt til brændsel. Dette førte langsomt til en katastrofe for øens natur, og trods mange påbud fra blandt andre kongen stoppede man ikke sydningen før slutningen af 1500-tallet. På dette tidspunkt var der næsten hverken træ eller tørv tilbage, og sandet kunne fyge frit. Dette skabte en sandflugt, der blandet andet ødelagde øens centrale kirke, Hals kirke. Denne kirke er i dag kendt som Hals Kirke Tomt. For at ernære sig efter saltsydningen var ophørt, måtte øens mænd tjene som besætning på blandt andet transsportskibe, mens kvinderne blev tilbage på øen og drev landbrug sammen med børnene. 
En anden ernæringsvej i Læsøs historie er de mange strandinger, som skyldtes det farlige farvand omkring øen med mange revler. Både mens saltsydningen fandt sted og efter dens ophør, var de i perioder bemærkelsesværdigt mange strandinger en vigtig indtægtskilde; læsøboerne tjente på dem ved både at videresælge det bjergede gods og i kraft af de belønninger, de modtog for deres indsats ved redningsaktioner og huslyet til de uheldige søfolk.
Igennem tiden har den væsentligste ressource på Læsø været saltet, der har dannet grundlag for det gennem tiderne største erhverv på øen. Man kan således finde beretninger om saltproduktionen på Læsø helt tilbage til 1300-tallet og i 1481 fortæller historiske kilder, at øen leverede ca. 36 tons tre gange om året. Saltet var en vigtig økonomisk ressource, og der blev på 50 år bygget tre kirker. I alt har man fundet ca. 1500 saltsyderier på sydøen, men man ved ikke, hvor mange der har været i drift samtidigt. Man mener, at saltsydningen startede i 1100-tallet, de skriftlige kilder omtaler dog først produktionen i 1330. Uheldigvis kræver det store mængder træ, som brænde. Det betød, at øen langsomt blev afskovet. Dermed fik vinden frit spil, og øen blev ramt af sandflugt. I 1652 sluttede saltsydningen endeligt efter kongens ordre. Siden prøvede både kaptajn Ove Mathiesen og dr. Bister at syde salt på Læsø, men produktionen kunne ikke betale sig. I starten af 1900-tallet iværksatte man en gennemgående tilplantning af øen, som genetablerede dens skovområder.
Farvandet omkring Læsø er kendetegnet ved sine mange revler, som før i tiden udgjorde en stor udfordring for sejlskibe, som skulle gennem Kattegat. I området omkring Læsø findes der derfor omkring 186 registrerede skibsvrag, hvoraf nogle anses for at have kulturhistorisk værdi. I følge gamle optegnelser over strandinger var der i 1803 fra 27. november til 1. december hele 15 strandinger ved øen. Kun to af skibene var senere i stand til at sejle fra øen. Befolkningen på Læsø nød stor fordel af de strandede skibe og det tilhørende vraggods i form af last og inventar, som kunne sælges på auktioner. Indtægterne herfra kunne til tider overstige dem, som øen havde fra saltsydningen. En anekdote vil desuden vide, at Læsøboerne satte heste med lanterner op på klitterne, for at skibene skulle tro, at området var sejlbart. En anden anekdote vil vide, at man på et tidspunkt på grund af strandingerne havde en større eksport af kaffe fra skibene. Desuden er stranden Danzigmann, beliggende på øens nordøstlige del, opkaldt efter et strandet tysk skib.Ifølge historiske overleveringer skulle Dronning Margrete I have strandet ved øen i det 14. århundrede. Læsøboerne reddede hende, og for at vise sin taknemmelighed skænkede hun dem selvejerprivilegier til jorden på Læsø, hvilket gav dem rettighederne til at dyrke den og sælge dens afgrøder. Desuden skænkede hun læsøboerne den såkaldte Læsødragt og gav øens kvinder lov til at bære den.
Historien bag strandingerne strækker sig helt op til nutiden. I 1986 skulle det russiske tankskib "Svoboda" bugseres gennem Kattegat af russiske bugserbåde. Skibet rev sig imidlertid løs og gik på grund tæt på Læsø. Vraget blev solgt til et dansk firma, som efterfølgende hyrede arbejdskraft på Læsø til at nedbryde det. Under nedbrydningsarbejdet havde flere læsøboere således arbejde på dét, der i daglig tale blev kaldt "Russeren".
Da øens mænd efter saltproduktionen var stoppet tjente ved at sejle, gik gårdene normalt i arv til kvinderne, fordi mændene var på havet en meget stor del af tiden (noget tilsvarende havde man på øen Lesbos i Grækenland). Det var dog ikke fiskeri, som mændene udførte på havet – derimod tjente de som besætningsmedlemmer på fragt- og handelsskibe. Modsat af hvad man måske skulle tro er fiskeri dermed ikke som sådan et historisk erhverv på Læsø. Det er først ved begyndelsen af 1900-tallet, at der for alvor kommer gang i fiskeriet omkring øen. Før den tid var adgangen til de gode fiskesteder i Kattegat nemlig begrænset på grund af de mange revler, der omgiver øen (og som også var årsag til de mange strandinger omkring øen). Det lave vand betød således, at man var nødt til at slæbe garn og fangst flere kilometre til og fra jollerne, der lå længere fra kysten. 
Arbejdsdelingen, hvor mændene sejlede og kvinderne drev gårdene, gjorde at uddannelsesniveauet blandt Læsøs børn var højt, sammenlignet med resten af landet. Grunden til dette var, at kvinderne – der jo så at sige drev øen uafhængigt af mændene – lagde meget vægt på skolegang. Derfor besad Læsøs børn et niveau i regning og stavning, man ellers kun fandt blandt rigmandssønner. På grund af jordens sammensætning var landbruget dog ikke særligt indbringende, og man købte ofte korn fra fastlandet for at klare sig. Desuden var markerne tit oversvømmede, fordi vandet blev liggende meget længe, hvilket skyldtes dét lerlag (yoldialer), som øen hviler på. De hyppigste afgrøder var rug, byg, ærter og kål.
Læsø er kendt for sine gamle gårde med tangtage, hvor man brugte ålegræs (åletang) som tækkemateriale. Mange af disse tage er gennem tiden gået tabt, men der findes stadig nogle, som har deres tangtag bevaret. Traditionen med tangtage opstod, fordi Læsøs jordforhold gør dyrkning af korn besværlig, hvorfor der kun var begrænsede mængder af traditionelt tækkemateriale til rådighed.
Man samlede tangen på stranden, når der var skyllet tilpas store mængder op. Tangen blev kørt ud til gården, som skulle tækkes, og her lå den i en periode til tørring, så den ikke rådnede. Når tækningen skulle finde sted, vandede man tangen forud for og under tækningen.
Selve tækningen forløb ikke ved, at man blot kastede tangen op på taget, men gennem en proces, hvor man ofte samlede op i mod 50 personer. Man lavede såkaldte 'vaskere' ud af tangen, hvilket var kvindernes arbejde. Disse blev lavet ved først at samle en "pølse" af tangen på omkring én til tre meter, afhængigt af hvor på taget, den skulle sidde. Denne "pølse" snoede man rundt mange gange, startende fra den ene ende, hvorved den blev fast og sammenhængende. Til sidst lavede man efter samme teknik en omkring to meter lang "hale" på vaskeren.
Taget blev lagt fra underkanten, og når vaskeren skulle på taget, brugte man dens "hale" til at binde den omkring en lægte. De mange snoninger kunne efterfølgende holde tangen i vaskeren på plads. Når arbejdet var færdigt, havde taget gerne en tykkelse på 1 til 1,5 m, og som som afslutning lagde man tørv oven på tangen.
I 2014 blev der etableret et samarbejde mellem Foreningen ”Tanghusene på Læsø-ejerforeningen af 2014”, Læsø Kommune, Læsø Turist- og Erhvervsforening og Læsø Museum om bevarelse af tanghusene. Kulturstyrelsen gik ind i sagen og anslog, at en bevarelse omfattende 35 huse ville koste 111 mio. kroner. I 2015 bevilgede A.P. Møller og Hustru Chastine Mc-Kinney Møllers Fond til almene Formaal 19 mio. kr. til formålet.
De fleste kommer til Læsø via færgeforbindelsen med Færgeselskabet Læsø K/S, som afgår fra Frederikshavn og anløber Læsø i Vesterø Havn. Det er også muligt at sejle til øen i mindre både, som foruden Vesterø Havn også kan gå ind øens anden havn, Østerby Havn. Øen har desuden en flyveplads med én asfalteret start- og landingsbane. Fra denne er der ruteflyvning til og fra København, Roskilde med selskabet Copenhagen Air Taxi.
I 2016 fik øen som det første sted i landet en højhastigheds bredbåndsforbindelse til samtlige borgere i kommunen.
I dag er de tre primære erhverv turisme, fiskeri og landbrug. Turisme er et centralt erhverv på øen – ikke mindst på grund af den generelle tilbagegang inden for fiskeriet, som gennem tiden har reduceret øens fiskerflåde betydeligt. Der findes i dag en lang række tiltag indenfor turismeerhvervet. Foruden en række hoteller og spisesteder, vandrerhjem og campingpladser er der blevet etableret en golfbane med tilhørende hotel. Desuden bliver der fabrikeret forskellige former for kunsthåndværk, uldprodukter, pølser og øl. Men det vel nok mest kendte tiltag inden for Læsøs turisme er saltsydning, der i 1990'erne blev genoptaget i en rekonstruktion af en saltsydehytte fra middelalderen. Dette skete som en kombination af arkæologisk forskning og turistattraktion. Projektet viste sig at blive en stor succes, og saltsydehytterne ved Rønnerne er blevet øens mest besøgte turiststed, lige som det har udviklet sig til en bæredygtig arbejdsplads. Saltet bliver solgt – både fra selve hytten og til restauranter i hele Danmark. Ved saltsydehytten kan man opleve sydningen, som man i henhold til historiske kilder mener, den oprindeligt fandt sted.
Man har gennem tiden iværksat en række projekter med det formål at markedsføre øen på flere områder. Det vil sige, at man med projekterne både har sat fokus på de forskellige produkter fra øen (f.eks. salt og jomfruhummere) og har haft til hensigt at tiltrække turister og nye fastboende. Blandt andet har den ene af øens færger, der til dagligt sejler til og fra Frederikshavn, været på besøg i Aalborg. Her kunne man besøge færgen og opleve eksempler på, hvad øen kan tilbyde. Man har også flere gange afholdt en såkaldt jomfruhummerfestival på øen. Her har både professionelle kokke og amatører kunnet konkurrere om, hvem der er bedst til at tilberede jomfruhummere. Endvidere arbejder man med projekter, hvor man vil invitere folk, som kunne have interesse i at flytte til øen. Dette betød, at man 30. september 2006 afholdt et endagsarrangement med navnet "Åben Ø". I den officielle pressemeddelelse hed det blandt andet, at Læsø er den kommune i Danmark, der har mest plads pr. indbygger. Nu inviteres til Åben Ø for alle, der kunne have et ønske om at dele pladsen og alle andre herligheder med os. Læsø er et helt samfund med skole, børnehave, biograf, ældrepleje, lægehus og så videre. Alle funktioner, der er i andre kommuner, er også her, bare mindre og let tilgængeligt og overskueligt. Nærdemokratiet virker, du kan møde din politiker næsten hver dag, eller når det ønskes. Arrangementet tiltrak ca. 100 mennesker, der fik chancen for at opleve øen på nærmere hold og få et bedre indblik i, hvad det vil sige at bo fast på Læsø[kilde mangler]. Arrangementet førte ikke umiddelbart til flere indbyggere på øen, men der blev alligevel planlagt en gentagelse i 2007.
På fiskeriområdet er det ikke mindst fangsten af jomfruhummere, der giver indtægter til øen. Virksomheden Læsø Fiskeindustri A/S pakker og sælger således hummerne både til det danske og det sydeuropæiske marked. På grund af jordernes sammensætning på øen er korn ikke den mest ideelle afgrøde at dyrke set i forhold til resten af landet. I øens klitplantage skoves der med henblik på afsætning til træindustrien; men på grund af høje omkostninger ved transporten af tømmer fra øen bliver træet fortrinsvist afsat i form af træflis til øens eget fjernvarmeværk.
Læsø er kendt for den såkaldte "bi-krig". Denne betegnelse dækker ikke over en krig i gængs forstand men over forskellige uenigheder i forbindelse med biavl på øen. Sagen begyndte i 1983, hvor førstelærer Alfred Petersen ansøgte Statens Bisygdomsnævn om at få hele Læsø gjort til et renavlsområde for en brun bi, og i 1988 annoncerede Statens Bisygdomsnævn i LæsøPosten, at man havde vedtaget, at der nu kun måtte være bier af racen "Brun nordisk bi" på Læsø. Det kunne dog ikke gennemføres, da en gruppe biavlere på Læsø, der holdt gule bier, protesterede. "Bekendtgørelse om renavl" var – og er – baseret på frivillighed.
I 1993 fik den nyligt tiltrådte landbrugsminister, Bjørn Westh, Folketinget til at vedtage en lov, der muliggjorde, at man kunne "bevare" visse biracer og forbyde hold af andre. Det skete med den begrundelse, at "De brune bier på Læsø" skulle være den sidste rest i verden.
Loven blev vedtaget trods protester fra Læsøs "gule" biavlere og trods det faktum, at der findes brune bier over næsten hele verden. 
I 1994 måtte landbrugsministeren erkende, at man alligevel ikke kunne garantere for, at "De brune bier på Læsø" var racerene, men i stedet udgjorde en "genetisk mangfoldighed". På det tidspunkt var næsten alle gule bidronninger dræbt og udskiftet med de såkaldte "brune", men nogle få biavlere, der havde krævet garanti for racerenhed fra landbrugsministeriet, nægtede at udskifte på det foreliggende grundlag. Derfor blev disse biavlere politianmeldt, og staten indledte en retssag mod dem for at overtræde bekendtgørelsen for Læsø. Dommeren fandt imidlertid sagen så principiel, at han bad EF-domstolen om en vurdering, og i 1998 skrev domstolen i en kendelse, at den danske stat ikke kunne forbyde import fra EU til Læsø af bier, det i øvrigt var tilladt at anvende. Det betød, at bekendtgørelsen om biavl på Læsø blev ændret, så import af "brune bier" nu var tilladt.
Domstolen fandt dog, at den danske stat godt kunne forbyde andre biracer end "den brune" på Læsø, men forudsætningen var dels, at staten skulle dokumentere, at bierne var specielle og bevaringsværdige, dels at der ikke var mindre indgribende metoder til at opnå samme resultat. Denne dokumentation blev aldrig fremlagt og er måske årsagen til, at Fødevareministeriet i 2005 indledte et samarbejde med biavlerforeningerne på Læsø om et "historisk kompromis". Her blev det aftalt, at tilhængerne af den "brune" bi fik et område på østspidsen af Læsø, hvor der kun måtte være "brune" bier, og tilhængerne af den "gule" bi fik et lille område mod vest. På resten af øen skulle alle biracer og blandinger være tilladte. Denne aftale ser ud til at holde og har medført, at biavlerne igen kan tale med hinanden, uden at det dog kan konkluderes, at "bi-krigen" er slut.
Det Jordbrugsvidenskabelige Fakultet udførte i 2005 en genetisk undersøgelse af bierne på Læsø. Det blev konstateret, at ca 25 % af bierne stadig kunne betegnes som overvejende "brune", selvom de ikke var racerene Apis mellifera mellifera. Af disse blev 40-50 bifamilier udvalgt som grundlag for den videre avl i det "brune" parringsområde.
Læsø Skole, der er øens eneste skole, rummer alle folkeskolens trin og er beliggende i Byrum.
Folkeuniversitetet på Læsø er en underafdeling af Folkeuniversitetet i Danmark. 
Desuden har øen en biograf kaldet Læsø Bio, der viser flere af de nyeste danske og udenlandske produktioner. Øen er desuden hjemsted for en række keramiske værksteder og kunstgallerier.
Bangsbofyrren er det sidste levende eksemplar af oprindelige, danske skovfyrre.Der findes også en rekonstruktion af en saltsyderhytte fra middelalderen. Øens særkende, tangtagene, er ligeledes en attraktion, der trækker folk til øen. I de senere år har fondsmidler sammen med offentlige tilskud gjort det muligt at forny en mindre antal af tangtagene i og omkring landsbyen Gammel Østerby.
Øen er et populært feriemål for især danskere, tyskere, nordmænd og svenskere særligt i sommerperioden. Udover en del sommerhuse har Læsø en del hoteller foruden flere vandrerhjem samt to campingpladser.
Bahnson, H. 1986: Lithologisk undersøgelse af materiale fra seks boringer på Læsø. Danmarks Geologiske Undersøgelse, Serie D 6, 7-23.
Bing, L.H. 1802: Physisk og Oekonomisk Beskrivelse over Øen Lesøe, beliggende i Categat under Hjørring Amt under Aalborg Stift. 282 pp., København.
Hansen, J.M. 1977: Sedimentary history of the island Læsø. Bulletin of the Geological Society of Denmark 26, 217-236.
Hansen, J.M. 1980: Læsøs postglaciale udvikling i relation til den Fennoskandiske Randzone. Dansk Geologisk Forening, Årsskrift for 1979, 23-30.
Hansen, J.M. 1986: Læsø: et resultat af forkastningsbevægelser, jordskælv og niveauforandringer. Danmarks Geologiske Undersøgelse Serie D 6, 47-62.
Hansen, J.M. 1994: Læsø’s tilblivelse og landskaber – om øen der rokker og hopper. 56 pp., Miljøministeriet, Danmarks Geologiske Undersøgelse og Geografforlaget, Brenderup.
Hansen, J.M. 1995: En ø’s opståen, kystdannelse og vegetationsudvikling: Naturlige og menneskeskabte landskaber på Læsø. Geologisk Tidsskrift 2, 1-74.
Hansen, J.M. 2010: The salt industry on the Danish Kattegat Island of Læsø (1150-1652): Hypersaline source, climatic dependence, and environmental impact. Danish Journal of Geography 110, 1-24.
Hansen, J.M. 2012: Læsøs strandlinjer - i lokalt/globalt og historisk/fremtidigt perspektiv. Geologisk Nyt, 6/11, p. 26-37. www.geologisknyt.dk
Jessen, A. 1897: Beskrivelse til geologiske Kort over Danmark. Kortbladene Læsø og Anholt. Danmarks geologiske Undersøgelse 2, 48 pp.
Michelsen, O. 1967: Foraminifera of the late-quaternary deposits of Læsø. Medd. Dansk Geologisk Forening 17, 205-264.
Stoklund, B., 2007. Fra salt til tømmer. In Nielsen, H.G. (ed.): Fra Reformation til Enevælde. Renæssancen i Nordjylland 1536–1600, 339–366. Nordjyske Museers Østkystnetværk, Hjørring.
Vellev, J. 1993: Saltproduktion på Læsø, i Danmark og i Europa, 108 pp. Forlaget Hikuin, Moesgård, Århus.
Peter G. Vornlocher (1993), Die dänische Insel Læsø. Eine regionalgeographische Studie von Peter G. Vornlocher (The Danish island Læsø. A regional-geographical study)

Lagtingsvalget på Færøerne 2015 afholdtes til Færøernes lagting den 1. september 2015. Lagmand Kaj Leo Johannesen udskrev lagtingsvalget den 29. juli 2015. Færingerne kunne vælge mellem syv politiske partier, som sammenlagt opstillede 169 kandidater.Socialdemokraterne (Javnaðarflokkurin) fik valgets største fremgang på 7,3 %, hvilket gav to ekstra mandater. To andre oppositionspartier, Tjóðveldi og Nýtt Sjálvstýri, fik hver et ekstra mandat, mens det fjerde oppositionsparti Framsókn - der i meningsmålinger før valget blev spået tre eller fire mandater - ikke gik frem, men beholdt sine to pladser. Kaj Leo Johannesen satte rekord i antal personlige stemmer ved lagtingsvalget i 2011 med 1979 stemmer, men fik kun 606 denne gang. En tilbagegang på 1373 er det største fald i personlige stemmer ved et lagtingsvalg nogensinde.Javnaðarflokkurins formand Aksel V. Johannesen slog ny rekord i antal personlige stemmer med 2405.  Næstflest stemmer hos Javnaðarflokkurin fik Sonja Jógvansdóttir, der gik til valg på at forbedre vilkårene for færinger, der lever under fattigdomsgrænsen, samt at få ændret ægteskabsloven, så homoseksuelle kan gifte sig borgerligt på linje med heteroseksuelle. Jógvansdóttir er selv erklæret lesbisk og lever samen med Annlis Bjarkhamar, der er tidligere kulturminister for Tjóðveldi. Jógvansdóttir er den første færing med erklæret anden seksuel orentering end heteroseksuel, som er blevet valgt til Lagtinget.
Ti lagtingsmedlemmer blev ikke genvalgt. De ti nyvalgte var: Edmund Joensen, Magnus Rasmussen og Magni Laksáfoss fra Sambandsflokkurin, Sonja Jógvansdóttir, Heðin Mortensen og Bjarni Hammer fra Javnaðarflokkurin, Jógvan Skorheim fra Nýtt Sjálvstýri, Magni Arge og Katrin Kallsberg fra Tjóðveldi og Hanna Jensen fra Framsókn. Flere af disse har dog tidligere siddet i lagtinget.
Hele Færøernes udgør en valgkreds med 33 mandater. Der anvendes forholdstalsvalg med en spærregrænse på 1/33. De partier eller uafhængige kandidater, der får flere stemmer end 1/33, tildeles et antal mandater svarende til deres andel af stemmerne for partier og kandidater over spærregrænsen. Personlige stemmer afgør hvilke kandidater, der bliver valgt for de enkelte partier.
Færøernes borgerlige koalitionsregering under ledelse af lagmand Kaj Leo Johannesen fra Sambandspartiet havde generelt været bagefter i meningsmålingerne i anden halvdel af valgperioden. Mens Socialdemokraterne med Aksel Johannesen i spidsen i flere målinger har stået til markant fremgang. En meningsmåling 12 dage før valget viste dog, at forskellen mellem de fire store partier var blevet mindre, Sambandsflokkurin og Javnaðarflokkurin stod til at få syv mandater, mens Fólkaflokkurin og Tjóðveldi stod til at få seks mandater hver, Framsókn, der ved valget i 2011 fik to mandater, lå nu til at få fire, hvilket var uændret fra de seneste tre meningsmålinger. Midterpartiet Nýtt Sjálvstýri, der ved seneste meningsmåling ikke nåede over spærregrænsen, så nu ud til at få et mandat med 4,2 %. Miðflokkurin (Kristendemokrater) stod til at få to mandater, hvilket var uændret i forhold til valget i 2011 og alle de mellemliggende meningsmålinger. De tre nuværende regeringspartier stod til 15 mandater, og manglede således to i at få flertal. Siden meningsmålingen 6. august 2015 havde Sambandsflokkurin fået tungee navne som tidligere lagmand og folketingsmedlem Edmund Joensen og Magni Laksáfoss, der var stemmesluger ved valget i 2008, men ikke genopstillede i 2011, på listen. Nýtt Sjálvstýri havde ligeledes fået forstærkning i form af flere kendte ansigter på deres liste, bl.a. forfatteren og aktivisten Zakarias Wang, der stillede op til Folketingsvalget 2015 som løsgænger, og advokaten Bjørn á Heygum, der er tidligere lagtingsmedlem for Sambandsflokkurin.
Andelen af opstillede kvinder til var lav i forhold til de to foregående lagtingsvalg, da kun 28 % af kandidaterne var kvinder mod 72 % mænd.
Den 4. august 2015 gav Lagtinget lagmand Kaj Leo Johannesen en næse for at lyve for tinget. Forhenværende indenrigsminister Kári P. Højgaard fik også en næse af Lagtinget og stemte i øvrigt selv for forslaget, der gjaldt både ham og lagmanden. Det er første gang nogensinde, at Lagtinget har tildelt næser, det skete efter anbefaling fra den danske ombudsmand Hans Gammeltoft Hansen, der var undersøgelsesleder i sagen om Eysturoytunnelen (færøsk: Eysturoyartunnilin). Gammeltoft-Hansen sagde bl.a. i sin konklusion: “Det må herefter konkluderes, at Lagmanden har overtrådt landsstyremandsansvarslovens § 5, stk. 2, ved forsætligt at have givet Lagtinget urigtige oplysninger om sin rolle i forbindelse med tilblivelsen og indgåelsen af kompensationsaftalen.” Eysturoytunnelen er en planlagt undersøisk tunnel, der skal skabe hurtigere forbindelse mellem Eysturoy og hovedstaden. Højgaard havde planer om, at tunnelen skulle finansieres og bygges af selskabet CIP, der forvalter 10 mia. kr. for PensionDanmark. CIP insisterede på, at aftalen skulle være hemmelig, så lagtinget fik ikke indsigt i aftalen. Indenrigsministeriet nægtede de færøske medier at få aktindsigt i sagen, men nogle få dage før aftalen skulle underskrives, lykkedes det avisen Sosialurin at få indsigt, efter at nogen havde lækket informationer. Dette førte til megen debat, og det endte med, at lagmanden trak kontrakten tilbage og fremlagde sagen for Lagtinget. Det som lagmanden havde løjet om, var hans andel i en såkaldt break-fee aftale på en million kroner med CIP (en kompensation til CIP, hvis lagtinget ikke godkendte kontrakten). Lagmanden påstod gentagne gange, at han ikke havde nogen som helst andel i aftalen og intet kendte til den. Han sagde også, at han mente, at en million i denne sammenhæng var pebernødder. Gammeltoft-Hansens undersøgelse viste imidlertid, at det ikke var rigtigt, og at det rent faktisk var lagmanden selv, der havde indgået aftalen, men at dette ikke stred imod loven. Det var derimod ulovligt, at lagmanden havde givet urigtige oplysninger til Lagtinget. Kaj Leo Johannesen har lige siden fastholdt, at han ikke løj. Indtil Gammeltoft-Hansen offentliggjorte sin dommerundersøgelse i juni 2015, fastholdt lagmanden, at han havde talt sandt men efter undersøgelsen havde stadfæstet, at det var ham, der indgik aftalen med CIP, har han i stedet hævdet, at han ikke har løjet for lagtinget, men kun har givet urigtige oplysninger, og at det at give urigtige oplysninger ikke er det samme som at lyve.Republikanerne og Framsókn stillede den 4. august 2015 en mistillidsdagsorden, som 14 stemte for og ni imod, mens ti stemte blankt. Folkeflokkens gruppeformand Jákup Mikkelsen valgte at stemme for dagsordenen sammen med oppositionen, mens tre af lagmandens partifæller fra Sambandspartiet (inkl. næstformand Bárður Nielsen) samt syv af Folkeflokkens tingmænd, heriblandt partiformand Jørgen Niclasen, valgte at stemme blankt. Kun en af Lagtingets ni medlemmer fra Folkeflokken stemte imod forslaget, det var lagtingsformanden Jógvan á Lakjuni. Kaj Leo Johannesen fik dermed opbakning fra under halvdelen af regeringskoalitionens parlamentarikere. Da det kræver 17 stemmer at vedtage en mistillidsdagsorden i Lagtinget, kunne han dog blive siddende som lagmand og bevarede dermed retten til som den første at prøve at danne regering efter valget.
De første dage af valgkampen var præget af Gammeltoft Hansens undersøgelse af Eysturoytunnelsagen og det faktum, at lagmand Kaj Leo Johannesen samt tidligere minister Kári P. Højgaard som de første nogensinde fik tildelt næser af Lagtinget, og dernæst var det mistillidsvotumet mod lagmanden, der dominerede valgkampen. Blandt valgkampens øvrige vigtige temaer var:
Skattepolitik: Den borgerlige regering indførte en flad indkomstskat på 40% få dage efter lagtingsvalget 2011, hvilket gav en stor skattelettelse til folk med høje indtægter, mens borgere med lave indtægter ingen skattelettelser fik. Tjodveldi og Javnaðarflokkurin ønskede at genindføre et progressivt skattesystem, mens de borgelige partier var imod dette. Fólkaflokkurin var primus motor bag indførelsen af den flade skat, men partiet argumenterede nu for skattelettelser til folk med lave indtægter, hvilket førte til, at alle partier fremkom med forslag til skattelettelser for lavindkomstgrupperne på en eller anden måde.
Homosekuelle ægteskaber: Miðflokkurin førte sig frem som et parti, der ville frelse Færøerne fra LGBT Føroyar (LGBT-F) - den færøske afdeling af en international interesseorganisation, der arbejder for flere rettigheder til folk med anden seksuel orientering end heteroseksuel, bl.a. at homoseksuelle par kan få lov til at indgå ægteskab. Miðflokkurins formand Jenis av Rana sammenlignede flere gange under valgkampen LGBT-F med miljøorganisationen Sea Shepherd, der igen i 2015 førte en kampagne mod grindedrab på Færøerne. Han hævdede, at både Sea Shepherd og homoseksualitet er trusler mod det færøske samfund, der kommer udefra. Han sagde, at han anså LGBT-F som en endnu større trussel end Sea Shepherd, fordi Sea Shepherd generede færinger i 2-3 måneder om året, så var de væk igen, mens LGBT var en trussel mod ægteskabet og Bibelens ord hele året, og at LGBT-F udfordrer selve Vorherre. Sammenligningen mellem de to organisationer startede Jenis av Rana allerede tre uger før lagtingsvalget blev udskrevet, da han i starten af juli 2015 udtalte, at LGBT-F burde forbydes at marchere til Gay Pride kort før Ólavsøka i Tórshavns centrum, ligesom hvalfangstmodstandere havde fået forbud mod at marchere i forbindelse med Ólavsøka i 2014 i Tórshavns centrum og blev henvist til et område i Hoyvík i udkanten af hovedstaden.Fiskekvoter: Javnaðarflokkurin, Tjódveldi og Framsókn ønskede, at landets fiskekvoter skulle sættes på auktion, mens regeringen mente kvoterne fortsat skal uddeles gratis til udvalgte personer i fiskerierhvervet. Oppositionen kritiserede, at kvotemodtagerne frit kunne sælge ("omsætte") kvoterne videre til andre og tjene tocifrede millionbeløb på dette, samt at det havde vist sig at være vanskeligt at holde udenlandsk ejerskab ude af erhvervet, idet der havde været problemer med færøske stråmænd for udenlandsk kapital. De fremhævde desuden, at kvotesystemet gjorde det vanskeligt for nye færøske aktører - herunder unge - at komme ind i fiskerierhvervet. 
Særlig makrelkvoter har stor økononomisk betydning. Makrelkvoterne for Færøerne, EU og Norge er for året 2015 1.054.000 tons. Heraf er Færøernes andel 132.814 tons. Aftalen blev indgået i november 2014 og afsluttede den såkaldte makrelkrig mellem EU, Færøerne og Norge.Selvstændighed: Jørgen Niclasen fra Fólkaflokkurin foreslog, at forholdet mellem Færøerne og Danmark omdannes til en såkaldt "free association" (som den der eksisterer mellem Cook Islands og New Zealand), hvor Færøerne har fuld suverænitet, og Danmark kun hjælper med de opgaver, som den færøske regering beder om. Partiet ønskede, at forhandle om en sådan ordning og efterfølgende lægge resultatet ud til folkeafstemning. Mens Tjódveldi ønskede en folkeafstemning om fuld uafhængighed i 2016 uden forudgående forhandling med Danmark.
Oppositionspartierne vandt valget med 19 mandater, mens regeringspartierne fik 14 mandater. Javnaðarflokkurin blev Færøernes største parti med 25,1 % af stemmerne og en fremgang på 7,3 %, hvilket gav partiet 8 mandater. Javnaðarflokkurins formand Aksel V. Johannesen satte rekord med 2405 personlige stemmer, hvilket er det højeste nogensinde til at lagtingsvalg. Som lagmand havde Kaj Leo Johannesen stadig initiativet til at danne regering, men dagen efter valgnederlaget besluttede han at gå af og dermed at give intitiativet videre til den, som partierne pegede på. Alle partiformænd var til en samtale med lagtingsformanden Jógvan á Lakjuni og sagde, hvem de pegede på som forhandlingsleder. Alle med undtagelse af Jørgen Niclasen fra Fólkaflokkurin pegede på Aksel V. Johannesen som leder af regeringsdannelsen, Niclasen pegede derimod på Tjóðveldis leder Høgni Hoydal, mens Hoydal ikke ville pege på sig selv. Ifølge Niclasen turde Hoydal ikke indgå i en bred selvstændighedsregering, men ifølge Hoydal var Niclasen kommet i sidste øjeblik og havde sagt, at han ville pege på Hoydal til at danne regering, men havde intet nævnt om en selvstændighedsregering. Hoydal fastholdt, at hans parti ville holde valgløftet om, at oppositionspartierne skulle danne regering.
De fire partier, der havde været i oppostition før valget: Javnaðarflokkurin, Tjóðveldi, Framsókn og Nýtt Sjálvstýri indledte forhandliger om dannelse af en ny regering, og disse forhandlinger gik ifølge pressen godt indtil den 9. september, da Nýtt Sjálvstýri forlod forhandlingerne og sagde, at de ikke ville være med længere. Hovedårsagerne var ifølge Nýtt Sjálvstýris formand Jógvan Skorheim, at hans parti ønskede, at planerne om ændring af ægteskabsloven skulle lægges ud til folkeafstemning, mens de tre andre partier ikke ønskede folkeafstemning, men i stedet ønskede, at indførelsen af homoseksuelle ægteskaber skulle indgå i koalitionsaftalen og dermed være regeringens officielle politik. Nýtt Sjálvstýri var heller ikke enig med de tre partier om fiskeripolitikken og modsatte sig særlig deres forslag om, at alle fiskekvoter fremover skulle sælges på auktion. Skorheim sagde til Kringvarpið's radioavis, at det specielt var Framsókn, som Nýtt Sjálvstýri var uenig med angående reformer i fiskerierhvervet.
Den 9. september 2015 forlod tidligere vicelagmand og socialminister  Annika Olsen Fólkaflokkurin og blev løsgænger. Hun fik 961 personlige stemmer, hvilket var næstflest blandt Fólkaflokkurins kandidater, idet Jacob Vestergaard fik fem stemmer flere. Ifølge Annika Olsen var hun ikke enig med den politiske linje, som partiets ledelse stod for. Hun kunne godt stå inde for det, der stod i partiets program, men det var ifølge hende ikke den politik, som partiets ledelse stod for. Kringvarp Føroya havde interview med Olsen i nyhederne klokken 10 den 10. september 2015, og da kunne hun - udover det som hun oplyste i en pressemeddelelse dagen før - fortælle, at hun var uenig med partiledelsens afgørelse om, at de enkelte kandidater til lagtingsvalget ikke blev fritstillet i sager vedrørende etiske spørgsmål - herunder homoseksuelle ægteskaber. Hun påpegede endvidere, at for nogle år siden var der et opgør om formandsposten mellem hende og Jørgen Niclasen, som Niclasen vandt, og da havde hun også overvejet at forlade partiet. Hun nævnte også, at hun som socialminister havde ønsket kommunesammenlægninger, men Fólkaflokkurin havde ikke bakket op om hendes ønske, der derfor ikke blev til noget. I interviewet sagde Olsen også, at hun endnu ikke havde taget stilling til, hvilket parti hun ville tilslutte sig, men hun forventede snart at vælge et andet parti.Flere journalister gættede på, at hun ville vælge Framsókn, der oprindelig blev stiftet af forretningsmanden Poul Michelsen i 2011, efter at han brød ud fra Fólkaflokkurin. Framsókn er et liberalt og separatistisk parti, og Olsen hævdede i pressemeddelelsen, at Fólkaflokkurin ikke var et liberalt parti, selv om det står i partiets program. Hun sagde, at de personer i partiet, der havde støttet hende og været mere liberale end partiets ledelse, nu var ude af Lagtinget, da de ikke opnåede genvalg, og hun følte sig derfor ret ensom med sine liberale holdninger i partiet. Et andet af Folkeflokken medlemmer, Rodmundur Nielsen, der var borgmester i Runavík fra 2000-2006 og sad som suppleant i det foregående lagting, forlod også partiet godt en uge efter valget. Det kom frem samme dag, som nyheden om, at Annika Olsen forlod partiet, men ifølge Nielsen havde han allerede meldte sig ud af Fólkaflokkurin via e-mail den 8. september. 
Nielsen blev Fólkaflokkurins førstesuppleant ved 2011 og fik fast plads i lagtinget, da Fólkaflokkurin som et af regeringspartierne fik tre ministre, der efterfølgende fik orlov fra Lagtinget. Han opnåede ikke at blive valgt i 2015.
Kringvarp Føroyas tv-avis Dagur og vika havde den 10. september interview med Aksel V. Johannesen, hvor han bl.a. tilbageviste Skorheims udtalelser om koalitionsaftalen. Johannesen sagde bl.a., at forhandlingerne om regeringsdannelse gik godt, og at der var blevet skrevet ca. 50 sider, som de nu arbejdede på at forkorte ned til ca. 8-10 sider, han forventede, at koalitionsaftalen ville blive klar den 11. september. Angående fiskerierhvervet, så afviste han, at kvotesystemet ville blive en del af koalitionsaftalen, som Skorheim sagde. Den nye regering ville nedsætte et arbejdsudvalg bestående af eksperter og repræsentanter for fiskerierhvervet, som skulle komme med en anbefaling til det politiske system til foråret, hvorefter anbefalingen skulle behandles politisk ved forhandlinger, hvor alle partier ville blive inviteret med, og derefter fremlægges for Lagtinget ved Ólavsøka 2016. I anbefalingen skulle der stå, at der vil være tale om en reform, og der ville blive formuleret et klart kommissorium med seks principper, som der skulle arbejdes ud fra, og der skulle tages højde for, at systemet ikke kunne ændres fra den ene dag til den anden, men i stedet skulle der være en glidende overgang til noget nyt. Meningen var ikke at inddrage de nuværende fiskeritilladelser, og de som havde disse licenser kunne beholde dem. Derimod skulle man se på rettighederne i form af fiskekvoter og fiskedage. Det skulle gøres på en sådan måde, så man ikke ville tage fundamentet væk fra de som er i erhvervet i dag. Derimod skal grundprincipperne for  Færøernes hovederhverv fastslås, og arbejdsgruppen skal se på hvordan dette kan gøres.
Aksel V. Johannesen tilbageviste Skorheims påstand om, at krav om ændringer af ægteskabsloven skulle stadfæstes i koalitionsaftalen. Der var enighed om, at ægteskabsloven ikke var en sag, der tilhørte enten regeringen eller oppositionen, men at alle lagtingsmedlemmer måtte være frit stillet til at stemme efter deres personlige overbevisning i en sag som denne. Dette var også gældende for andre sager, der kunne betegnes som etiske sager, der ville lagtingsmedlemmer ligeledes være frit stillet til at stemme efter personlig overbevisning.
Den 14. september 2015 kl. 16 færøsk tid blev koalitionsaftalen mellem de tre partier Javnaðarflokkurin, Tjóðveldi og Framsókn underskrevet. Overskriften var: "Samhaldsfesti, sjálvbjargni og frælsi", hvilket betyder "Solidatitet, selvhjulpenhed og frihed". 14. september er en særlig dag for de færinger, der ønsker et selvstændigt Færøerne, fordi folkeafstemningen om løsrivelse fra Danmark i 1946, hvor et flertal stemte ja, blev afholdt den 14. september. En dato, der også lagde navn til Tjóðveldis tidligere partiavis. Både Tjóðveldi og Framsókn ønsker, at Færøerne skal være en selvstændig stat, og det præger aftalen.
Overtagelse af udlændingeområdet, ansvaret for luftrummet over Færøerne og familie- og arveretten.
Skattelettelser til folk med lave og middelstore indtægter, dvs. indtægter under ca. 30.000 kroner.
Løsninger på problemet med den skæve aldersfordeling på Færøerne alvorligt i form af investeringer i tilbud til unge, bedre og flere uddannelsesmuligheder og bedre vilkår for børnefamilier.
Fastfrysning af bloktilskudet fra Danmark (som Kaj Leo Johannesens regering "optøede" ved at pristalsregulere det). Målet er, at bloktilskudet ikke skal blive højere og gerne må blive mindre.
Udviklingsplan for sundhedsvæsenet, med adgang til de nyeste behandlingsformer.
De nyvalgte lagtingsmedlemmer mødtes til det første møde i tinget den 15. september 2015 og valgte Páll á Reynatúgvu til ny lagtingsformand. Aksel V. Johannesen blev valgt til lagmand og præsenterede sin regering for lagtinget. Udover lagmandsposten fik Javnaðarflokkurin Socialministeriet til Eyðgunn Samuelsen, Kulturministeriet til Rigmor Dam og Indenrigsministeriet til Henrik Old (nedlagt 2013, men nu genetableret), dog blev dette ændret nogle dage senere, således at Olds ministerium blev omdøbt til Samfærdselsrådet, mens Sirið Stenberg fra Tjóðveldi blev sundheds- og indenrigsminister. Derudover fik Tjóðveldi vicelagmandsposten og Fiskeriministeriet til partiformand Høgni Hoydal, samt Finansministeriet til Kristina Háfoss. Framsókn fik et nydannet Udenrigs- og Erhvervsministerium til partiformand Poul Michelsen, dog fandtes begge ministerier før som selvstændige enheder (Udenrigsministeriet kun 2008-11).For første gang i Færøernes politiske historie var der ligestilling i landsstyret, der nu bestod af fire kvinder og fire mænd.
Sonja Jógvansdóttir meddelte, at hun ville indleverede et lovforslag om indførelse af ægteskabelig ligestilling for par med samme køn (dvs. borgerligt ægteskab for homoseksuelle) samme dag som lagtinget havde sit første møde, hun besluttede dog at vented i ni dage, da der var andre som ønskede at være medforslagsstillere.
Om aftenen den 15. september meddelte Jógvansdóttir, at hun forlod Javnaðarflokkurins lagtingsgruppe, fordi hun ikke ville være med i en gruppe, der blokerede for, at homoseksuelle ægteskaber blev en del af regeringsgrundlaget. Hun støtter dog fortsat regeringen og dens øvrige politik, og udgør dermed en del af dens parlamentariske grundlag.Den 24. september 2015 indsendte Sonja Jógvansdóttir og tre kvinder fra hver af de tre regeringspartier et forslag om ændringer af ægteskabsloven. De tre medforslagsstillere var Bjørt Samuelsen fra Tjóðveldi, Kristianna Winther Poulsen fra Javnaðarflokkurin og Hanna Jensen fra Framsókn. Forslaget forventes at blive forelagt tinget i begyndelsen af oktober 2015.
Den 17. september 2015 blev Lagtingets 45 udvalgspladser fordelt mellem partier. Nýtt Sjálvstýri og løsgængeren Sonja Jógvansdóttir indgik i et valgforbund med regeringspartierne, dermed blev stillingen mellem regereringen og dens allierede og højrefløjen 20/13, hvilket betød, at de to store borgerlige oppositionspartier imod sædvane ikke fik nogen formandsposter. Ved åbningen af mødet læste lagtingsformanden et brev fra Annika Olsen højt, hvori hun bekendtgjorde, at hun nu var medlem af Framsókn. Dermed var regeringen igen en flertalsregering, efter i én dag at have været Færøernes første mindretalsregering, efter Sonja Jógvansdóttir forlod Javnaðarflokkurin. Annika Olsen fik til gengæld Lagtingets mest eftertragtede formandspost, idet hun blev formand for finansudvalget. Kvinderne, som ikke plejer at få ret mange betydningsfulde poster i Lagtinget, fik denne gang fem formandsposter: Ud over Annika Olsen, der blev formand i finansudvalget, blev Annita á Fríðriksmørk fra Tjóðveldi formand for Udlandsudvalget, Hanna Jensen blev formand for Kulturudvalget, Katrin Kallsberg fra Tjóðveldi blev formand for Velfærdsudvalget, og hun blev endvidere formand for Lokalnævnet. Mandlige lagtingsmedlemmer fra regeringspartierne og Nýtt Sjálvstýri blev formænd for de resterende udvalg: Bjarni Hammer fra Javnaðarflokkurin  blev formand for Erhvervsudvalget, Kristin Michelsen fra Javnaðarflokkurin blev formand for Retsudvalget, Bárður Kass Nielsen fra Nýtt Sjálvstýri blev formand for landstyrekontroludvalget, Kári P. Højgaard fra Nýtt Sjálvstýri blev formand for Færøernes delegation til Vestnordisk Råd (Island, Grønland, Færøerne), Jónleif Johannesen fra Javnaðarflokkurin blev formand for Lagtingets revisorer.
Regeringens genvundne status som flertalstregering varede kun i knap fire dage. Den 20. september 2015 meddelte Annika Olsen, at hun pga. utrolig stort personligt pres, herunder trusler, valgte at forlade Framsókn igen og frasige sig formandsposten i finansudvalget. Hun søgte orlov fra Lagtinget på ubestemt tid og rejste til udlandet med sin familie på ferie. Annika Olsens suppleant Joen Magnus Rasmussen fra Folkáflokkurin overtog derefter hendes plads i tinget.
Der var stor diskussion om, hvem der så havde ret til at overtage formandsposten i finansudvalget, men lagtingsformand, Páll á Reynatúgvu kom efter at have rådført sig med lagtingets administration frem til, at formandsposten stadig tilhørte Framsókn. Den 30. september 2015 blev Ruth Vang formelt valgt til formand for finansudvalget, mens Sonja Jógvansdóttir blev hendes suppleant. Annika Olsen har orlov indtil slutningen af oktober 2015.
Der var 58 valgsteder på Færøerne ved lagtingsvalget 2015, mens der ved lagtingsvalget 2011 var 60. Valgstederne i de to små bygder Gásadalur og Bøur på øen  Vágar (Vågø) er nedlagt, og folk derfra stemmer nu i Sørvágur. Det største valgsted var Tórshavn, som inkluderer Hoyvík, men ikke forstaden Argir, der har eget valgsted. Klaksvík var det næststørste valgsted. Næsten alle valgsteder har samme navn som en by eller bygd, men to valgsteder har navn efter en skole. Fossanes er skolen i Hvannasund kommune, der er valgsted for bygderne Hvannasund, Norðdepil, Norðtoftir og Depil, der ligger på øerne Borðoy og Viðoy, disse øer er forbundet med en dæmning mellem Norðdepil og Hvannasund. Den anden skole er Giljanes Skole, der ligger mellem Miðvágur og Sandavágur i Vága kommune på Vágar.
Valgresultatet afspejler både partiernes historiske styrkeforhold og nyere tendenser, samt betydningen af stærke lokale kandidater. Såvel ensidig erhvervsstruktur, som tradition og populære lokale kandidater kan bidrage til meget høje stemmetal for et parti fra et bestemt valgsted. Både Fólkaflokkurin og Javnaðarflokkurin havde således tre valgsteder med over 50%, mens det lille parti Nýtt Sjálvstýri fik 43,5% af stemmerne i Kirkja på Fugloy i Nordoyar, hvor Zachariassen-familien, der har været central i partiets historie, stammer fra. Den højeste stemmeandel var 71,5% til Javnaðarflokkurin i Dalur på Sandoy, hvor den lokale lærer og fagforeningsmand Jónleif Johannesen har stor opbakning.
Det er vigtigt for mange indbyggere i bygderne at få kandidater fra netop deres ø valgt, samtidig med at indbyggerne i Tórshavn generelt foretrækker at stemme på folk fra hovedstadsområdet, da de frygter bygde-politikere vil være for fokuseret på lokale særinteresser. Partier der opstiller stærke lokale kandidater kan derfor tiltrække mange stemme, og visse områder, som f.eks. øen Sandoy, svinger en del fra valg til valg.
Lokale kandidater kan f.eks. love vælgerne, at de vil arbejde hårdt for at skaffe en ny tunnel. Eksempelvis lovede Kristin Michelsen fra Javnaðarflokkurin i 2011 og igen i 2015, at han vil skaffe Hvalba på det nordlige Suðuroy en ny tunnel. Hvalba har ellers traditionelt stemt borgerligt og er kendt for at have et stærkt erhvervsliv med flere trawlere, egen fiskefabrik og andre virksomheder som f.eks. trawlfabrikken Bergið, men Færøernes ældste tunnel, der er bygdens eneste forbindelse til resten af Færøerne, via Trongisvágur og Tvøroyri, er en forhindring for trivsel i bygden og for vækst i erhvervslivet, da der ofte opstår trafikprop i tunnelen, og stiller også særlige udfordringer for erhvervslivet, der hvert år skal transportere mellem 5000 og 8000 tons fisk gennem den lave og trange tunnel. De må bruge en specialbygget transportbil til formålet. Turistbusser må også være særlig lave, da tunnelen kun er 3 meter høj. På Selve valgaftenen i 2011 udtalte Kristin Michelsen, der blev valgt i Lagtinget for første gang, at han ville have en ny tunnel til Hvalba, og hvis han ikke fik det, så var han parat til at fælde en regering, hvis hans parti kom i regering. Politiske iagttagere mente, at den udtalelse måske var medvirkende til, at Javnaðarflokkurin endte i opposition. Som oppositionspolitiker fik Michelsen ikke gjort meget med tunnelen til Hvalba, og i stedet prioriterede Kaj Leo Johannensens regering at bygge en ny tunnel til bygden Viðareiði på Viðoy, der er Færøernes nordligste bygd. Det løste dog ikke bygdens samfærdselsproblemer, da de stadig skal igennem to gamle tunneler for at komme ned til Klaksvík og resten af Færøerne. Disse tunneler kaldes "tunnelerne nord om bjerget" (Tunnlarnir norður um fjall). Efter valget i 2015 har to fra Javnaðarflokkurin, der begge kommer fra Suðuroy, sat sig tungt på tunnelsager, idet Henrik Old er blevet samfærdselsminister og Kristin Michelsen er blevet formand for Retsudvalget, som bl.a. har ansvaret for tunneler. Folk fra Nordoyar har efter valget forsøgt at lægge pres på politikerne ved at lægge billeder og videoer fra trafikpropper ved tunnelerne nord om bjerget ud på nettet, men Michelsen har sagt, at det bliver ikke med ham som formand i Retsudvalget, at "tunnelerne nord om bjerget" får højere prioritet end en ny tunnel til Hvalba. Michelsen fik 71 stemmer fra vælgere i Hvalba i 2011 og i 2015 fik han 36 stemmer, mens de to andre kandidater fra Suðuroy fik 14 stemmer hver. Folkáflokkurin står meget stærk i bygden Viðareiði med 57,7% af alle stemmerne og 54,5% i 2011, og  forhenværende lagmand Anfinn Kallsberg fra Fólkaflokkurin kommer fra bygden. I Hvalba har Folkáflokkurin også været det største parti ved valgene i 2008, 2011 og 2015 med 34-35% af stemmerne, langt de fleste på Jacob Vestergaard, der kommer fra øen. I samme periode har Javnaðarflokkurin været næststørste parti i Hvalba med 23,9% i 2008 og 29% i 2015.
Fólkaflokkurins kernevælgere er erhvervsfolk, redere, fiskere, sømænd og deres familier samt andre folk med tilknytning til fiskeriet, samtidig står det som et markant selvstyreparti bedst i områder, hvor de fleste borgerlige er selvstyrefolk. Partiet fik sit klart bedste resultatet i den traditionelle højborg Norðoyar, men en del svagere i Klaksvík end i bygderne. Vágar og Sandoy lå omkring 20% over landsgennemsnittet, mens Suðuroy og Eysturoy var meget tæt på landsresultatet. Fólkaflokkurin har historisk set stået stærkt i det nordlige Streymoy, men efterhånden som flere arbejder i Tórshavn har dette ændret sig, og partiet fik ved dette valg en markant svagere tilslutning på hele Streymoy end i resten af landet med Tórshavnsområdet som det dårligste. Annika Olsen var den eneste kandidat fra Tórshavn, der opnåede valg. I 1980'erne klarede Fólkaflokkurin sig markant bedre i Suðuroystreymoy end det gør i det 21. århundrede. Fra 1980 til 1984 havde partiet to lagtingsmedlemer fra Suðurstreymoy, og fra 1984 til 1988 havde partiet 3 lagtingsmedlemmer fra Suðurstreymoy, bl.a. Óli Breckmann.
Som det eneste borgerlige unionistparti har Sambandsflokkurin en ret bred vælgerbasis, og er ikke afhængig af en enkelt erhvervsgruppe. Det står stærkest i områder, hvor opbakningen til rigsfælleskabet traditionelt har været høj, som Eysturoy og Vágar.
Partiet tabte valget efter syv år ved magten og to skandalesager, den ene hvor lagmand Kaj Leo Johannesen blev afsløret i gentagne gange og bevidst at have løjet for lagtinget, hvilket førte til to (fejlslagne) forsøg på at fælde ham ved et mistillidvotum i hhv. 2013 og 2015. Den anden skandale var SSL-sagen, hvor erhversminister Johan Dahl nægtede tilstrækkelig bevilling til det offentlige transportselskab Strandfaraskip Landsins, som han havde ansvaret for og samtidig nægtede ledelsen at iværksætte nødvendige besparelser som f.eks. at sætte billetpriserne op eller at mindske om antallet af færgeafgange. Ledelsen blev ofret, men ministeren overlevede et mistillidsvotum. Dahl genopstillede ikke op til valget i 2015, mens Kaj Leo Johannesen tabte et rekordhøjt antal personlige stemmer, idet han mistede 1373 i forhold til valget i 2011.
Sambandsflokkurin gik tilbage overalt, men klarede sig relativt bedst i sine kerneområder samt på Sandoy, hvor den tidligere socialdemokrat Gerhard Lognberg er populær. Det fik sit bedste resultat i partiets traditionelle højborg Eysturoy med ca 1,5 gange landsgennemsnittet, og det tredjebedste på Vágar, der også historisk set har været et stærkt område for partiet. Sambandsflokkurin fik sit næstdårligste resultat i Tórshavnsområdet, der var endnu svagere end resten af Streymoy, mens bygderne på Nordoyar, hvor de fleste er selvstyrefolk, fortsat er partiets dårligste region med en opbakning på under 2/3 af gennemsnittet.Det gode resultat på Sandoy skyldes primært den tidligere socialdemokrat Gerhard Lognberg, der skiftede til Sambandsflokkurin i forrige valgperiode.
Partiets ubestridte højborg er siden dets grundlæggelse Suðuroy, hvor JF ved dette valg fik over 60% større opbakning end landsgennemsnittet. Det ligger også over gennemsnittet på Streymoy med ca. lige stor opbakning i Tórshavn og bygderne, mens Klaksvík og Vágar lå omkring 10% under gennemsnittet. De borgerligt dominerede områder Eysturoy og bygderne på Norðoyar er markant svagere; allesvagest er resultatet dog på Sandoy, hvor JF fik under halvdelen af landsresultatet, hvilket formentlig primært skyldes, at venstreorienterede på Sandoy foretrak den lokale lagtingsmand Páll á Reynatúgvu fra Tjóðveldi, og at vælgere fra Skopun fortsat stemte på bysbarnet Gerhard Lognberg, selvom han i 2013 skiftede fra Javnaðarflokkurin til det borgerlige unionistparti Sambandsflokkurin.
Partiets bedste resultat var Sandoy med ca. 45% over gennemsnittet, hvor den lokale lagtingsmand Páll á Reynatúgvu trak mange stemmer. Derudover har partiet sin stærkeste opbakning i  hovedstadsområdet, hvor det denne gang fik en fjerdedel mere end gennemsnittet, mens resten af Streymoy også lå 10% over gennemsnittet. Suðuroy, hvor de fleste venstreorienterede stemmer på JF, lå ca. 10% under, dog lå Vágur godt 6% over landsgennemsnittet, hvilket skyldes den lokale stemmesluger Sirið Stenberg, der fik 198 stemmer i hjembygden. De konservative områder Eysturoy, Vágar og Norðoyar er partiets svageste med en opbakning ca. en fjerdedel under gennemsnittet. Siden den markante værdikonservative politiker Karsten Hansen i 2008 gik over til Miðflokkurin, har Tjóðveldi stået svagt på Norðoyar, der ellers tidligere har været et godt område for partiet pga. dets stærke selvstyretradition. Tjóðveldi var denne gang allersvagest i Klaksvík. Siden værdipolitik i form af f.eks. ligestilling af homoseksuelle har holdt sit indtog som et vigtigt tema i færøsk politik, har Tjóðveldi generelt tabt opbakning i de mere kulturelt konservative dele af Færøerne, og på trods af et godt valg denne gang blev der ikke ændret på dette billede.
Det lille parti har en meget ujævn opbakning. Partiet har i de senere år været præget, at flere markante skikkelser har forladt det. De økonomisk liberale er gået til Framsokn og værdiliberale Tórshavn akademikere, som fx den tidligere partiformand Helena Dam á Neystabø, er gået til JF. Dette har gjort, at partiet er domineret af værdikonservative bygde- og udkantspolitikere fra den nordøstlige del af landet, hvilket afspejler sig i valgresultatet. Partiets højborge er i nyere tid Eysturoy og Norðoyar. Denne gang toppede Nýtt Sjalvstýri i Klaksvík, hvor formanden Jógvan Skorheim er borgmester. Her fik de over dobbelt så høj en andel som landsgennemsnittet. Bygderne på Norðoyar var derimod ca. 20% svagere end Eysturoy. Det fik en fjerdedel under landsgennemsnittet på Vágar og i Streymoy-bygderne, og kun halvdelen i hovedstadsområdet på trods af markante kandidater som Bjørn á Heygum og Zakarias Wang. Suðuroy er partiets klart ringeste region med kun en femtedel af landsgennemsnittet, men det står generelt svagt i hele den sydlige del af landet.
Partiet ønsker centralisering af den offentlig service, er værdiliberalt og har som et nystiftet parti ikke en udbygget partiorganisation i udkantsområderne. Disse faktorer medfører, at Framsókn er et udpræget "center"-parti og fik sit bedste resultat på omkring 70% over gennemsnittet i Tórshavn og var næststærkest på det øvrige Streymoy, hvor resultatet lå ca. 30% over landsresultatet. Resten af landet er under gennemsnittet. Eysturoy er næstbedste ø (men dog over 20% under), herefter følger Vágar og Norðoyar-bygderne med ca. 60% under gennemsnittet og Sandoy og Klaksvík med ca. 70% under gennemsnittet. Grundlæggede bliver Framsókn svagere jo længere ud i periferien man kommer med det klart svageste resultatet på Suðuroy med kun lidt over 10% af gennemsnittet. Selvom Klaksvik bryder dette mønster og er svagere for partiet end Norðoyar-bygderne
Partiets politik bygger på en bogstavtro og traditionel udlægning af Bibelens ord, og dets kernevælgere er de ca. 20% af Færøernes befolkning, der er medlemmer af Indre Mission og pinsekirken, eller tilknyttet Brødremenigheden og andre frikirker som f.eks. Keldan i Skálabotnur på Eysturoy og Frelsens Hær. Miðflokkurin er grundlæggende stærkest i nord og bliver svagere jo længere sydpå man kommer - men der er mange undtagelser. Dets absoluttet højborg er i dag Norðoyar-bygderne, hvor det ligger over 50% over gennemsnittet. Dernæst følger Eysturoy med 20% over. Hovedstadsområdet, Klaksvík og Vágar ligger lige omkring gennemsnittet, mens det øvrige Streymoy ligger ca. 10% under. Partiets opbakning er svag i det sydlige Færøerne med ca. 30% under gennemsnittet på Suðuroy og 40% under på Sandoy. Norðoyar-bygderne og Skálafjørður-området på Eysturoy er Færøernes bibelbælte, men enkelte bygder i det sydlige Suðuroy, som Lopra og Porkeri, har også mange kristne fundamentalister uden at det indvirker på resultatet for øen. Midflokkurin ligger på gennemsnittet i hovedstaden, hvor partiformanden Jenis av Rani er kommunelæge, og Tórshavn er bedre for partiet end resten af Streymoy, hvilket formentlig skyldes en kombination af stærke frimenigheder og religiøse tilflyttere fra bygderne. Tórshavn-området var tidligere en højborg for partiet, men dette er ikke længere tilfældet. Mens Nordoyar er blevet et meget stærkt område for Midflokkurin, efter at den markante værdikonservative Tjóðveldi-politiker Karsten Hansen i 2008 gik over til partiet.

Ved landboreformerne forstås i almindelighed en række tiltag, danske regeringer iværksatte i perioden 1784 - ca. 1830 med det formål at forandre og forbedre vilkårene for rigets bønder. Blandt reformerne regnes udskiftningen af landsbyfællesskabet og samlingen af de enkelte gårdes jord i en enkelt hovedlod (samt en englod og måske en overdrevslod), støtte til udflytning af gårde til deres nye lod, samt stavnsbåndets ophævelse til de vigtigste. Også tiltag til afvikling af fæstevæsenet og fremme af selveje samt til at lægge fastere rammer for det tilbageværende hoveri blev taget, men her var reformerne mindre indgribende, og først inde i 1800-tallet begyndte der at vise sig resultater på disse områder. Endelig bør nævnes, at indførelsen af folkeskolen i 1814 omtales som et naturligt følgende led i reformarbejdet. Under reformarbejdet søgte man tillige at tage hensyn til husmændene ved at sikre disse visse rettigheder, men med mindre held. 
Landboreformerne regnes som indledningen til den danske bondestands økonomiske og borgerlige frihed.
Hoveri, jordfællesskab, stavnsbånd og tiendeydelser lagde store hindringer i vejen for bondens muligheder for et forbedret agerbrug med øget produktion. Landboreformerne blev i Danmark et afgørende brud med lensvæsenet og den feudale produktionsmåde.
Landbruget var hovederhvervet og ca. 80% af befolkningen boede på landet. Dette lagde et yderligere pres på bonden, fordi befolkningstallet var stigende, og efterspørgslen fra udlandet var stor på grund af talrige krige. Landbruget var nødt til at øge produktionen, da det forsynede hele samfundet med fødevarer og råvarer til manufaktur, håndværk og handel.
Det økonomiske pres på gårdmændene skyldtes de stigende skatter til staten og stigende fæsteindtægter og hoveri til godsejerne. Derfor havde godsejerne svært ved at få fæstegårdene besat.[kilde mangler]
Godsejernes problemer med at få fæstegårdene bemandede førte til stavnsbåndets indførelse i 1733. Det skulle afhjælpe den alvorlige landbrugskrise, som skyldtes svigtende efterspørgsel fra udlandet, men især forventninger i Danmark.
Afvandringen fra landet til byerne øgede problemet med at få befolket fæstegårdene. Fæstet var aftalt i en kontrakt, som i princippet var gældende for fæstebonden resten af livet.Herremænd kunne befale deres fæstebønder at drive de sletteste gårde. Frederik 4. havde ganske vist afskaffet godsejernes ret til at give deres karle de ringeste gårde, men ordningen blev genindført af Christian 6. med det resultat, at produktionen steg på trods af bøndernes usle kår.[kilde mangler]Herremænd og godsejere kunne igen udstationere deres bønder og karle på de dårlige gårde med mere arbejde.
Da større arealer opdyrkedes, øgedes produktionen, og landets velstand og befolkning voksede. 
Danmark var selvforsynende og lagde nye arealer under plov. Bønderne fik mere arbejde, og nogle måtte forlade deres gårde på grund kravene. Men der blev ikke krævet skatter af de nyindtagne arealer, som blev profitable.
Den store produktion medførte øget indtjening, især fordi England var begyndt på en erhvervsmæssig specialisering og importerede landbrugsprodukter i store mængder, og de danske bønder kunne få mere for deres produkter uden øgede produktionsomkostninger.[kilde mangler]
Forståelig utilfredshed og trodsighed florerede alligevel i bondestanden, som blandt andet klagede over, at hoveriet havde udviklet sig til en grov udnyttelse, der betød, at bønderne kunne ikke betale afgifter og effektivisere deres egne landbrug med alle de tvungne dage med hoveri. På den anden side klagede en kreds af godsejere over bøndernes genstridighed. Konflikterne betød, at Christian Ditlev Frederik Reventlow, som var kronprinsens fortrolige, arbejde for at nedsætte en kommission, der skulle stille forslag om reformer i landbruget.
Initiativet var i overensstemmelse med befolkningens ønsker, hvor især bønderne var utilfredse med deres situation. Kronprinsen og hans meningsfæller i landbokommissionen – "Den Store Landbokommission" fra 1786: Kommissionen havde til opgave at undersøge og stille forslag om proprietærers og fæstebønders indbyrdes rettigheder og pligter. Kommissionen ophævedes ved reskript 20. marts 1816. – samt Christian Colbjørnsen, ville også gøre noget ved sagen. I sidste ende blev reformerne dog gennemført ud fra den erkendelse, at man havde nået det produktionsmæssige loft. Da efterspørgslen fra udlandet var stor og befolkningstallet stigende, var tiltag nødvendige; den danske økonomi kunne ikke kapere mere, udbuddet var for lille. Det ville være til gavn for alle med mere produktion og større velstand, så det var denne erkendelse, der var startskuddet til reformerne.
Det var i slutningen af 1700-tallet, at den kyndige havde indset, at der med bondestandens status ikke kunne nås yderligere produktion og stigende økonomi.[kilde mangler]Det var umuligt for bonden at opdyrke mere jord, da hoveriet og vedligeholdelsen af gårdene var så omfattende. De havde nået et produktionsloft. Bønderne behøvede mere luft og plads, og det ville give bedre produkter og større produktion. Det var et ønske fra både regeringen og godsejerne og ville kunne betyde en større befolkning – og flere skatter og ikke mindst mulighed for en større flåde og hær.[kilde mangler]
Opmærksomst på den kommende stagnation var kronprins Frederik (senere Frederik 6.)   I 1784 havde han 16 år gammel ved et møjsommeligt iscenesat statskup erobret den reelle magt i riget – som kronprinsregent – og så nu muligheden for at komme landbruget til undsætning. Han blev understøttet på det kraftigste af brødrene Christian Ditlev Frederik Reventlow og Johan Ludvig Reventlow, Andreas Peter Bernstorff og Christian Colbjørnsen. Også godsejeren Vilhelm August Hansen var en væsentlig støtte. Disse herrer fra landbokommissionen mente, at der skulle nogle fysiokratiske aspekter i spil for at undgå den forudsete stagnation i landbruget.[kilde mangler]Det var disse fortalere for fysiokratismen, der tog initiativet til bondens frigørelse ved landboreformerne. De fire – hovedsageligt kronprins Frederik – gjorde det muligt at bearbejde reformerne politisk. 
Reformerne havde også en række åndelige fædre i oplysningskredsen omkring Sorø Akademi som J.S. Sneedorff og Tyge Rothe, der fra midten af 1700-tallet havde gjort sig til fortalere for lettelse af bøndernes vilkår med frihed og øget produktivitet til følge. Ønsket var at få skabt en velstående middelklasse og modarbejde de enorme standsforskelle i Danmark. Den var overbevist om, at kilden til rigdom lå i jorden, og at landbruget skulle optimeres. Bønderne behøvede et incitament til at arbejde og producere mere.
De ville frigøre bonden og lade markedskræfterne spille frit og oparbejde en god økonomi.
Bondens frihed ville føre til selveje og aktivere ham til at få gården til at blomstre.[kilde mangler]
I tiden inden reformernes frigørelse af bondestanden var vilkårene som før nævnt ofte kummerlige og bundne. Fæstebønderne  måtte både betale landgilde, yde arbejdstjeneste og udføre hoveri for godsejeren.Fæstebønderne kunne på grund af stavnsbåndet ikke forlade deres gårde og levede ofte på et eksistensminimum. Godsejeren havde til enhver tid ret til afstraffe fæstebonden, sætte ham i fangehul eller indskrive ham til militsen, hvis bonden f.eks. nægtede at overtage en ringe gård.  Fæstebønderne havde heller ikke tilstrækkelig tid til at passe deres egne marker, da hoveriet
lagde beslag på meget af deres fritid.[kilde mangler] Under disse betingelser forekom egentlig mishandling af fæstebønderne, men det skete ret sjældent, fordi godsejerne ikke havde interesse i at gøre deres arbejdskraft uarbejdsdygtig.
Hoveri var det pligtarbejde, som bønderne ydede til hovedgårdenes drift eller til det offentlige. 
I begge tilfælde var hoveri en del af afgiften for brugen af jord eller bolig. 
Hoveriets omfang voksede gennem 1600- og 1700-tallet. Den ældre betegnelse ugedagstjener afspejlede, at der blev en arbejdsdag ugentlig. Igennem 1700-tallet blev hoveriet mere og mere omfattende. Det blev til gårdmandens vigtigste afgift til godsejeren og endte til sidst med at være fire gange så meget værd som landgilden, den årlige afgift, som fæstebonden betalte godsejeren, ofte i form af naturalier.
Omfanget af hoveriet havde aldrig været fastlagt, men godsejerne var flittige brugere af den gratis arbejdskraft de kunne tvinge fæstebønderne til at yde.
Det resulterede i fødevaremangel om vinteren for bønderne, der ikke havde tid til at passe deres egne marker. Antallet af selvejende gårde faldt drastisk midt i 1700-tallet. Det var for besværligt at løse sig fri af fæstet og prisen var alt for høj; bare for at få lov til at forlade en fæstegård, skulle betales en afgift der svarede til en bondes årsløn. Denne ordning var en del af stavnsbåndet, der jo netop skulle forhindre udvandring fra fæstegårdene.
Karlen havde kun to valg: Enten at overtage en ringe fæstegård på sin godsejers befaling, eller at lade sig indkalde som soldat i militæret. Det var stavnsbåndet der sikrede godsejerne denne autoritet over for gårdmændene. Efter stavnsbåndets indførelse i 1733 under Christian 6. måtte den mandlige del af bondebefolkningen ikke flytte fra fødegodset uden godsejerens tilladelse.
Aldersgrænserne var oprindelig 14–36 år, men blev i 1742 udvidet til 9–40 år og i 1760 til 4–40 år.
Officielt var stavnsbåndet indført for at genindføre landmilitsen, der var afskaffet tre år tidligere. 
Afskaffelsen af militsen betød, at bønderne nu slap for den forhadte militærtjeneste, og fik frihed til at rejse hvorhen de ville og slippe for det umenneskelige hoveriarbejde under tyranniske godsejere. 
Undertrykkelsen af bønderne og krisen i landbruget medførte en flugt fra landet, der gjorde, at godserne i høj grad mistede arbejdskraft. 
Godsejerne krævede derfor landmilitsen genindført for at forhindre bøndernes flugt og sikre sig billig arbejdskraft. Landmilitsen blev genindført med det samme og hang som en trussel over bøndernes hoveder, hvis de nægtede gårdovertagelse.
I 1788 underskrev statsrådet løsningen af bønderne fra stavnsbåndet. Bag stavnsbåndets løsning stod godsejerbrødrene Ludvig og Christian Ditlev Reventlow, jurist Christian Colbjørnsen og godsejer Anders Peter Bernstorff. Det var dem, der fik det igennem rent politisk med kronprins Frederiks (d. 6.) store velvilje i ryggen.[kilde mangler]Løsningen var dog ikke en ophævelse, idet staten overtog bindingen af landboerne til hejmestavnet i forbindelse med soldatertjenesten. Det var først med indførelsen af den almindelige værnepligt i 1848, at stavnsbåndet blev ophævet, således at mænd bosiddende på landet fik  lov at bosætte sig hvor de ville.
Mange godsejere var dog utilfredse med fæstebøndernes frihed, og der var stor debat, da de nu mistede en betydelig del af deres magt. I sommeren 1790 skrev 103 jyske godsejere et klagebrev til den reformvenlige kronprins Frederik. 
”Bondestanden og almuen har under den højtråbende friheds ånd troet, at al husbondhold var opgivet, og ingen hørighed mere skulle have stede”.
Godsejerne så ilde på kronprinsen og landbokommissionen hvori Reventlow og Bernstorff sad. Dette var dog kun i begyndelsen indtil pengene væltede  ind til dem og deres gårde steg i værdi.
Kronprinsens løsning på brevet var en forordning, som han offentliggjorde 25. marts 1791. 
I Kilde 13.6 er denne lovforordning opskrevet, og heri fastsætter kronprins Frederik nogle rammer for hoveriet, som han mener skal fortsætte i en lidt mindre og moderat mængde.
På side 103 – 104 i Danmark under forvandling, ses en debatterende brevudveksling, hvor en godsejer ser sig utilfreds med den foreslåede bondefrigørelse.
I kilde 10.1, skriver Henrik Stampe, 1713–1789, jurist, generalprokurør og statsminister sin opfattelse af bondefriheden.
”Det kan ikke nægtes, at jo det alt for stærke bånd, som er lagt på bondestanden, kan have adskillelige følger, og at det rimeligvis ville være mere fordelagtigt for folkemængden, om bondestanden blev tilstået nogen større frihed”
Henrik Stampe udtrykker tydeligt de fordele, der må forekomme ved en bondefrigørelse og siger:
”Det er vist at en godsejer, som begriber og indser sin egen virkelige fordel, behandler sine bønder som sine egne børn og gør sig en fornøjelse af at bidrage til deres bedste og velgående”
Henrik Stampe prøver at inddrage andre i sin overbevisning om fordele ved frie bønder og prøver at udstikke nogle retningslinjer og gode råd til godsejerne. Henrik Stampe er fysiokrat og er derfor overbevist om, at med større frihed vil bonden opdyrke mere jord og dermed øge velstanden. 
Han mener, at hvis bonden fik frie tøjler, ville der opstå problemer med den frie vandring de ville foretage. Der ville opstå familie- og nabostridigheder, og bønderne ville vandre fra gods til gods mod familie og venners vilje. Rosenkrantz mener, at der ville opstå uorden og splittelse, og at man med denne frihed ville miste disciplinen og arbejdsindsatsen. Hvis bonden kunne gøre som han ville, kunne ingen godsejer få ham i ordentligt arbejde, da han blot ville forlade godset, hvis noget gik ham på.
”..derom understår jeg mig ikke at udlade mig videre end at befrygte, slig frihed blev misbrugt og godserne forladte”Det var klart, at godsejerne var de utilfredse i det politiske spil, da det var dem, der skulle afgive autoritet og magt til deres undersåtter.
Dette viser også, at uden kronprins Frederiks reformvenlige syn ville godsejerne havde stået for stærkt til at man kunne indføre reformerne.
I slutningen af 1700-tallet, kort efter stavnsbåndets løsning, fandt en omfattende afvikling af hoveriet sted i Danmark: dels ved overgang til selveje og dels ved lokale aftaler mellem fæstebønder og godsejere.
Formålet med reformerne fra regeringens side var at skabe et mere effektivt landbrug der kunne give nogle bedre produkter og efterkomme den store efterspørgsel. Dette ville give prisstigninger og gavne statskassen. Fysiokratismen og liberalismen fik i reformperioden vist sit værd og landbruget blomstrede op og befolkningstallet steg. Regeringens og fysiokratismens fortalere havde fået indfriet deres hensigt og det egentlige formål blev opfyldt i høj grad. Landbruget blev nu til en selvstyrende instans, der ikke behøvede statslig indblanden. 
Nu var det markedskræfterne der holdt systemet i gang i stedet for det tidligere stavnsbånd og hoveri. I modsætning til den engelske model, 
kom de danske landbrugsreformer nedefra og blev indført i bredden, dvs. hos de fæstebønder der i fremtiden skulle sikre den danske økonomi. Det var fæstebønderne der havde startet reformerne med deres utilfredshed over levevilkårene. Senere havde kronprins Frederik (d. 6), Bernstorff samt Reventlow og Colbjørnsen fra landbokommissionen, taget opgaven i deres hænder og ført den ud i samfundet.
Da den almene fæstebonde nu var frit stillet, gav det nogle helt nye muligheder med hensyn til landsbystruktur. 
Førhen havde man benyttet sig af trevangsbruget. Her havde man tre store vange hvor man benyttede den ene til vintersæd, den anden til forårssæd og den sidste som brakmark.
Disse tre vange var herefter delt ind i åse og til sidst delt ind i lange rektangulære agre. Gårdene var tæt samlet inde i midten af de tre vange.
Efter bondens frigørelse i form af selveje, kom udflytningen som en naturlig følge af bondens nye mulighed for at flytte, hvilket endvidere medførte udskiftningen.
Dette betød at nogle af bønderne inde fra byen flyttede deres gård ud i markerne, for at gøre strukturen mere effektiv, da man på denne måde kunne opdyrke de yderste marker bedre.
Tanken bag denne udskiftning var enkel. Hver gård i landsbyen skulle så vidt muligt have sin jord samlet på ét sted, eller i det mindste fordelt på så få stykker jord som muligt. Jordfordelingen blev holdt inden for det enkelte ejerlavs jorder, og ved samlingen af jorderne skulle alle fæstebønder have akkurat samme jordværdi som inden udskiftningen. Bønderne fik nu kortere til deres jorder og dermed nemmere ved at føre deres agerbrug. 
De første tilløb til udskiftning og udflytning fandt sted i 1764–65, men udskiftningen tog først for alvor fart i 1790'erne. Til gengæld gik det hurtigt, da den først kom i gang, og udskiftningen af Danmarks omkring 5000 ejerlav var stort set gennemført omkring 1810. 
Den store udskiftning skete i al sin hast, som en følge af de rettigheder og friheder bønderne nu havde fået efter mange års armod. 
Blokudskiftning var en udskiftningsform, hvor et forholdsvis stort antal ejendomme blev udflyttet i forbindelse med udskiftningen. Derved blev det muligt, at hver gård fik et omtrent rektangulært, samlet jordstykke.
En anden form for udskiftning var stjerneudskiftningen. Dette fænomen forekom i mindre landsbyer, hvor landsbyen lå centralt placeret på landsbyjorden, og hvor jorden havde en ensartet kvalitet. Her kunne man med fordel lave en stjerneudskiftning, da jordens bonitet var ens. 
Det betød, at gårdene blev liggende i landsbyen, og at hver gård fik tildelt et langt kileformet markstykke. Set oppe fra strålede markerne i en stjerneformation ud fra landsbyen. 
Stjerneudskiftningen var populær hos bønderne, fordi den betød, at man kunne bevare det tætte landsbyfællesskab og den tryghed, det gav, og at ens jord lå i tilknytning til gården.
Den tredje form for udskiftning var kamudskiftningen, hvor området varierede mellem ager og eng. Her lå gårdene som perler på en snor og havde hver et aflangt stykke ud til hver side.
Bøndernes opfattelse af udskiftningen var positiv, dog kunne der forefalde klager når en bonde blev tildelt et stykke ugødet jord der var for ringe til at så i. Generelt så mange landsbyer udskiftningen som den ideelle løsning til større velstand.
Ifølge kilde 11.5 hos Hansgaard har en bonde i Vollerslev by opbygget en ny gård, da hans gamle brændte. Beliggenheden for den nye gård var helt ude i det yderste af vangene, hvor han fik nogle nye jorder. Disse jorder var ikke blevet dyrket i større omfang, da de lå så langt væk og derfor ikke var udpint; de kunne derfor opdyrkes hurtigere og bedre end de marker der lå tættere ved byen. Dette fik flere gårde til at udflytte og Vollerslev fik da en bedre velstand og bedre afgrøder.Der var også byer der gerne ville udskifte deres jorder, men ikke kunne, da kornet var for ringe.
I kilde 11.8 hos Hansgaard har otte bønder i Vindstrup anmodet om at få opmålt jorder i deres vange. Bønderne er dog nødt til at nedlægge en af de otte gårde og dele denne gårds jord ud til de andre for at det kan betale sig. 
De sender en skriftlig anmodning om at få lov til dette, da de herved kan forbedre deres økonomiske tilstand; de håber at staten vil give dem hjælp og helst støtte til den bonde der må afgive sin gård.Der var i løbet af udskiftningen mange forskellige incitamenter til at udflytte fra landsbyen, og det varierede meget fra landsby til landsby om det var aktuelt.
Udskiftningen var et populært og profitabelt fænomen der først forekom i 1760'erne. Det er nærliggende at se udskiftningen som et resultat af den stadig vidtgående lovgivning.
De første eksemplers magt og overbevisning gav selvforstærkende effekter og satte en kædereaktion i gang i landets landsbyer. 
Landboreformerne var en klar forbedring af kårene for fæstebønderne, der nu fik frihed og gav den danske økonomi et stort skub opad. 
For godsejerklassen medførte landboreformerne også en umådelig økonomisk fordel i form af værdistigninger på deres gårde. 
I 1772 skrev C. D. Reventlow om sin far, at han var en mand der ikke ejede andet end sine godser, og på grund af deres dårlige forvaltning var de ikke meget værd. I 1804 efter landboreformernes gennemførelse var hans godser og ufæstede gårde nu overtaget af frie og ihærdige bønder der drev dem i stor stil. 
”Gud har velsignet alting på mit grevskab, skolerne, bønderne, skovene, fattigvæsenet og mine indtægter”
Som et led i udskiftningen af landsbyerne blev bøndergårde flyttet ud, hvis deres jordtilliggende kom til at ligge i et område der ikke stødte op til den gamle landsby. I begyndelsen af 1800-tallet søgtes lavet en oversigt over omfanget af sådanne udflytninger. For Frederiksborg og Kronborg amters vedkommende, der omfattede meget krongods, var i årene 1785-1789 udskiftet 113 landsbyer og herfra udflyttet 423 gårde og 257 huse. For 22 sjællandske godser, hvor udskiftningen da var afsluttet, blev det opgjort, at af i alt 1675 gårde var 799 udflyttede svarende til knap halvdelen. For Fyns vedkommende blev af i alt 7214 gårde udflyttet 1195 svarende til en sjettedel.For Ålborg amt i Jylland var af i alt 3061 gårde udflyttet 556 svarende til mellem en femtedel og en sjettedel, for Ribe amt af i alt 3001 gårde var 590 udflyttede svarende til en femtedel., for Vejle amt var af i alt 2452 gårde 545 udflyttede svarende til mellem en fjerdedel og en femtedelBegtrup: Beskrivelse..., femte bind, anhang til s. 232</ref>, for Århus amt var af 3873 gårde 450 udflyttede, svarende til knapt en ottendedel. Vel betød udskiftningen langt fra landsbyens opløsning som bebyggelsesform men nok en ganske så stor spredning i gårdenes beliggenhed i forhold til tidligere.
En af de store effekter i landboreformernes kølvand var en tilspidsning af ejendomsbegrebet. Bønderne blev en slags mini-godsejere med deres egen jord og gårde og fik interesse i gårdene. Bønderne gik sammen om at beskytte ejendomsretten. Da bønderne nu havde deres egen jord, skulle de lære det klare skel mellem dit og mit. Det var svært, da bønderne havde været vant til det store jordfællesskab. Men da bønderne kom med på tanken, blev ideen om den private ejendomsret styrket, og hver mand opdyrkede og passede på sit eget. Det var i store træk denne tankegang, der gav økonomien det store skub, da alle bønder nu gjorde deres bedste for at få det størst mulige overskud.
De fik nu interesse i ideologien og i at få bekræftet deres politiske overbevisning og endda i at få andre til at tro på den. Den ønskede middelklasse gik nu sammen om samme vilkår, principper og ideologi.Fysiokratismen og kapitalismen var ideologier, som både godsejere og bønder gik ind for. Det var på baggrund af disse tanker, at den ønskede middelklasse opstod.
Nu havde adel og bønder klaret sig, men der stod nu en ny underklasse tilbage. Denne klasse bestod af husmænd og landarbejdere, hvis kår blev forværret ved landboreformerne. Denne underklasse måtte fortsat arbejde på bøndernes vilkår, og bønderne udnyttede den billige arbejdskraft til at etablere deres egne gårde, da husmændenes hoveri ikke forsvandt med reformerne. 
Husmændene fik husmandsboliger med så lidt og så dårlig jord, at de var tvunget til at arbejde for føden hos bønderne.
Husmændene mistede desuden de fælles overdrev, hvor de før i tiden kunne have kreaturer på græs. 
Deres græsningsret blev fjernet, samt deres liv- og arvefæste. De levede på et eksistensminimum og kunne blive smidt på porten når som helst. 
Husmændene måtte desuden affinde sig i groft hoveri fra den nye middelklasses side, og nægtede de, blev de tugtet korporligt. Man havde dog givet dem friheden til selv at vælge, hvorvidt de ville leve i fæste eller gå på egen hånd. Dette var dog ikke en mulighed, da et liv på egen hånd for en husmand ville føre til sultedøden. 
Husmændene blev holdt i et jerngreb og trak det korte strå i den nye herskende samfundsorden. 
”Enhver mand for sig selv og gud for os alle, lød det. Man måtte klare sig selv”,som Charles Dickens formulerede det. 
Som det nævnes på side 106 i Danmark under forvandling, så har lærer Rasmus Pedersen givet udtryk for sin undren over, at folk kan lide under så frygtelige kår i et land der flyder med mælk og honning.
Rasmus Sørensen nævner sin egen greve som eksempel – en rig mand som havde forbedret bøndernes kår markant, men blot ladet husmændene stå tilbage.I årene efter reformerne fortsatte husmændenes elendighed, børnene døde af underernæring  var et vilkår for mange husmænd om vinteren og foråret.
Resultatet var en tredelt klasseopdeling: landproletariat, bondestand og adel. 
Hele samfundet fik øget velstand gennem landbrugets øgede produktion i form af mere og bedre jordopdyrkning, men husmændene var blevet glemt og fik en tilværelsesmæssig tilbagegang med reformerne. Men Henrik Pontoppidan glemte ikke landarbejdere og husmænd, men skildrede deres usle forhold med sin ætsende pen.
Fra folketællingen 1801 ved vi, at 20% af Danmarks befolkning boede i byerne, mens 80% boede på landet. 
Danmarks befolkning blev ca fordoblet fra 1780 til 1860 og med stort set uændret fordeling mellem land og hovedstad. Da antallet af landsbyer var konstant (ca 5.000 fordelt på ca 1.000 sogne) og ikke mindst antallet af gårde var stort set konstant (pga de faste rammer som fællesjorden dannede), så voksede antallet af jordløse bønder markant, og skabte dermed et landarbejder proletariat. Hvor man tidligere havde ca det samme antal arbejder-boliger som antal gårde i en landsby, så havde man nu 2-3 gange så mange arbejdere. Dermed var antallet af husmandssteder ikke tilstrækkeligt. 
En del blev ansat som karle på gårdene, som havde brug for mere arbejdskraft i slutningen af århundredet, på grund af den mere arbejdsintensive driftform med mange flere malkekøer og øget svineavl, intensiv jordbrugsdrift med fx roer og frugtplantager. 
Fra ca 1870 og frem voksede byernes andel, så Hovedstaden kom til at udgøre 20 og senere 25% af befolkningen. 
I dag udgør landbefolkningen i danske landsbyer ca 800.000 og er altså på niveau med 1700-tallet. Over fire mio af Danmarks befolkning opå ca 5,5 mio bor således i byer, købstæder eller hovedstad. 
Hvor landet indtil 1800 havde svært ved at brødføde een mio mennesker, så magter vi i dag at være i ca balance med flere end fem gange så mange mennesker. 
Frihedsstøtten er en 20 meter høj obelisk, rejst af københavnske borgere som et monument til minde om stavnsbåndets ophævelse. Grundstenen nedlagdes af kronprins Frederik (senere Frederik 6.) den 31. juli 1792.
Bjørn, Claus (1988). Landboreformerne : forskning og forløb. Odense: Landbohistorisk Selskab. DK5=63.093. Udgivet af Københavns Universitet i anledning af 200 året for stavnsbåndets ophævelse. ISBN 87-7526-088-3Af indholdet: Ole Feldbæk: Kongen bød – - – Enevælden og reformerne. Johny Leisner: Den oplyste enevælde : historien om en dansk succes. Karl-Erik Frandsen: Kulturlandskabet under forandring – Landboreformerne på Falster. Erik Helmer Pedersen: Bønder og penge – reformer og landbrug 1750–1800. Claus Bjørn: Landboreformerne set fra neden – bondeforhåbninger og bondeprotester.Engberg, Jens (1973). Dansk guldalder eller Oprøret i tugt-, rasp- og forbedringshuset i 1817. Rhodos. DK5=96.4. ISBN 87-7496-361-9
Falbe-Hansen, V.A. (1889, 1975). Stavnsbaands-Løsningen og Landboreformerne set fra Nationaløkonomiens Standpunkt. Reprografisk genudgivet. København: Selskabet for Udgivelse af Kilder til Dansk Historie. (2 bind). DK5=63.093. ISBN 87-7500-855-6
Hansgaard, Torben (1981). Landboreformerne i Danmark i det 18. århundrede : problemer og synspunkter.København: Landbohistorisk Selskab. Kildematerialer beregnet for gymnasiet og HF. DK5=63.093. ISBN 87-7526-081-6
Hansgaard, Torben (1988). Danmark under forvandling : på landboreformernes tid : træk af det danske bondesamfund 1700–1870. Aalborg: Marko. Lærebog for gymnasiet og HF. DK5=63.093. ISBN 87-88279-62-6
Holm, Edvard (1888). Kampen om Landboreformerne i Danmark i Slutningen af 18. Aarhundrede (1773-1791). København: G.E.C. Gad. Online-udgave
Jens Holmgaard: "Landboreformerne – drivkræfter og motiver" (Fortid og Nutid, bind XXVII (1977), s. 37-47)
Engberg, Jens, Den standhaftige tinsoldat, Politikens Forlag, 2009. ISBN 978-87-567-9325-4.
Aage Friis: "Andreas Peter Bernstorff og „den nye Indretning i Landbruget' paa Bernstorff" (Historisk Tidsskrift, 8. række, Bind 4; 1912)Thorkild Kjærgaard Gårdmandslinien i dansk historieskrivning1, Historisk Tidsskrift nr. 6, 1979/80Website ikke længere tilgængelig, Søg i webarkiv:[1] Skabelon:Dødt link/www.danskekonger.dkDanskeKonger.dk   og   Website ikke længere tilgængelig, Søg i webarkiv:[2] Skabelon:Dødt link/www.aaa.dkLANDBOREFORMERNE 1750–1850, to hjemmesider der har været brugt til denne (HF?)-opgave
Hvad var landboreformerne?, fra Reventlow.dk   –   EMU, Danmarks UndervisningsportalOversigt over Website ikke længere tilgængelig, Søg i webarkiv:[3] Skabelon:Dødt link/undervisning.ms.dkdanske landreformer, tidslinjen viser forløbet i de landboreformer i Danmark, der bl.a. indførte og siden ophævede Stavnsbåndet og regulerede hoveriarbejdet og de andre forordninger, som fæstebønderne var underlagt.
Website ikke længere tilgængelig, Søg i webarkiv:[4] Skabelon:Dødt link/www.assistens.dkFRIHEDSSTØTTENS KUNSTNERISKE OG ÅNDELIGE FÆDRE"... Frihedstøtten er finansieret og rejst af københavnske borgere som tak for hoveriets og Stavnsbåndets afskaffelse.
Stavnsbåndet var ikke en direkte hindring for borgerne i København bortset fra, at det bremsede for tilgang af arbejdskraft fra landet. Støtten blev et udtryk for borgernes mere vidtgående frihedsdrømme, som fik næring af den revolutionære begejstring i Frankrig. Revolutionen i 1789 inspirerede københavnerne til at samle penge ind til frihedsstøtten. ..."Dagliglivet i landsbyerne. "... Omkring 1700 boede langt de fleste mennesker i Danmark på landet. Landskabet var dengang præget af store områder med uopdyrket jord (overdrev) og landsbyer, hvor gårde og huse lå tæt sammenbyggede. Omkring landsbyen lå de opdyrkede jorder. ...". Med akvareller af Rasmus Christiansen. Serien omfatter en lang række akvareller fra 1920'erne.Billeder fra et museum for Website ikke længere tilgængelig, Søg i webarkiv:[5] Skabelon:Dødt link/www.pflugmuseum.chplove. ("Bildergalerie")   Man kan blandt andet se billeder af svingploven der senere i århundredet skulle erstatte den gamle hjulplovDen gamle tunge hjulmuldfjælsplov blev efter engelsk forbillede afløst af svingploven, som kunne manøvreres af en mand og to heste og svinge på en tallerken. Svingploven blev således forudsætningen for den ny tids landbrug. Nye redskaber, afgrøder og dyrkningsmetoder kom til og gav stor produktionsfremgang for dansk landbrug i 1800-tallet samt baggrund for bøndernes politiske magtovertagelse i 1901.Plovens historie, engelsk side   –   Website ikke længere tilgængelig, Søg i webarkiv:[6] Skabelon:Dødt link/www.rotherhamweb.co.uk"Rotherham Swing Plough", en engelsk svingplov fra 1730, længe før den kom til Danmark
Et landskabsmaleri er et maleri, der har landskabet som sit motiv. Blandt de betydeligste landskabsmalere er Caspar David Friedrich og J.M.W. Turner begge fra den romantiske periode. Landskabsmalerier er kendt fra alverdens regioner.
Men ligesom litteraturen til fulde viser de antikke folkeslags levende interesse for naturens skønhed, og oldtidsfund — både kunstneriske og litterære — giver os beviset for datidens interesse for billedlig fremstilling, så er landskabet, som så, i denne tid mest med som baggrund eller i rent dekorative øjemed. I den alexandrinske tid med dens mere udprægede natursans fik landskabet et selvstændigere præg. Som et klassisk eksempel på senantikt landskabsmaleri kan nævnes freskerne fra Casa di via Graziosa, der illustrerer scener fra Odyssén, nu opstillet i Vatikanmuseet; andre eksempler kendes fra fundene i Pompeji og Herculaneum.
I middelalderen har landskabsmaleriet dårlige vækstbetingelser. Efter middelalderligt kirkesyn var naturlivet, som det rørte sig i sø og skov, mark og bjerg, fyldt med onde dæmoners magt.[kilde mangler] Italienerne synes at have været de første, der kunne iagttage og nyde landskabet som noget skønt. Helt ind i middelalderen går der som svage striber af denne skønhedsfølelse, der brød frem i fuldt sollys med renæssancen, Frans af Assisi, Dante; senere Francesco Petrarca, Aeneas Sylvius' skildring af italienske natur, Spinello Aretinos af en solnedgang.
Forklaringen på landskabsmaleriets sene udvikling skal nok findes i det forhold, at den æstetiske  landskabskategori først skulle træde frem. Filosoffen Joachim Ritter har argumenteret for, at opgivelsen af et brugsforhold til naturen var forudsætningen for, at æstetikken samt landskabskategorien – og dermed landskabsmaleriet – kunne opstå. For Ritter er Petrarcas bestigen af bjerget Mont Ventoux i 1336 og digterens efterfølgende beskrivelse et vendepunkt. Naturen var ikke længere blot en ressource eller et fødevarekammer, men kunne gøres til genstand for æstetisk kontemplation og kunstnerisk gengivelse. Landskabsmalerierne kunne finde et publikum blandt italienske patriciere, der havde forladt de pestramte byer og søgt tilflugt i villaer på landet.
Det var dog først i det nordlige Europa med folkenes medfødte kærlighed[kilde mangler] dér til den landskabelige natur — og først sent — at der dannedes en fuldt selvstændig landskabskunst løst fra sin forbindelse med den kirkelige overlevering. Også for landskabet gjorde van Eyck’ernes malerkunst epoke. Her som andetsteds fremtrådte landskabet vel kun som baggrund for en figurlig fremstilling, men udført med glimrende teknik, dybt perspektiv og de ny strålende oliefarver fangede det selvstændig interesse. Landskabet gjorde sig nu mere og mere gældende, efter udviklingslinjen: mindre og mindre figurer og større plads for det landskabelige, indtil de første svandt ind til en staffage for de sidste. I 15. og 16. århundrede sås på de tyske maleres billeder baggrunde, udmærkede billeder af Albrecht Altdorfer med betoning af luftperspektiven, med stejle fjelde, ligesom på Leonardo da Vincis; Tiziano Vecelli skildrede Gadores bjergegn, Rafael og den umbriske skole en blødere, mildere natur med slanke tyndtløvede træer, og så fremdeles.
I Italien, hvor landskabskunsten tidlig dyrkedes i Siena, Ambrogio Lorenzetti, derefter af Piero di Cosimo, Antonio del Pollaiolo etc. også Benozzo Gozzolis fresker i Pisa, blev det især Correggio, Giorgione og først og fremmest Tizian, der gjorde det landskabelige til et selvstændigt element i billedets samvirkning; endvidere kan nævnes Tizianos elev Andrea Schiavone og Jacopo Bassano, og overhovedet den venetianske skole; Annibale Carracci skabte et selvstændigt landskabsmaleri. Hans og Bologneserskolens klassiske landskabskunst med den arkitektoniske opbygning, store og rene linjer, blev banebrydende for den "historiske" gren af landskabskunsten, som den fortættedes og udvikledes til kulmination i Frankrig, i Holland oversatte Bartholomeus Breenbergh og fæller den Carracci’ske retning ”en miniature”; vigtige italienske navne i denne kunstgrens historie er Francesco Albani, Giovanni Francesco Grimaldi, Guido Reni, Domenico Zampieri og Salvator Rosa, det "romantiske" landskab. En betydelig kraft tilførtes den italienske kunst ved hollænderen Paul Bril. Fra ham gik impulserne videre til hans værkfælle fra Frankfurt Adam Elsheimer og derfra til Rembrandt og til Flandern, de "blå" landskabsmalere, gennem J. Brueghel.
Men større betydning fik han vel i Frankrig for Nicolas Poussin, den egentlige skaber af det heroiske landskab med mytologisk staffage, dennes svoger Gaspard Dughet og først og fremmest Claude Lorrain, hvis skønne elysiske landskaber med den ubrudte harmoni, milde fred og det gyldne lys blev som et ”dogme” for megen senere landskabskunst og toges forfængelig i skabelonmæssige efterligninger i tusindvis. Fine malere og dygtige repræsentanter for den Lorrain’ske retning traffes især i Nederlandene: Herman van Swanevelt, Jan Dirksz Both, Jan Hackaert etc.
I Nederlandene træffer vi hos Gerard David, Albert van Ouwater med flere smukke landskabsbaggrunde, men først en selvstændig udvikling af landskabsmaleriet i 16. århundrede med malerne Joachim Patinir og Herri met de Bles; den perspektiviske fremstillingsmåde er endnu naiv; man benyttede sig, af den konventionelle perspektiviske dualisme, med to øjepunkter, for ad den vej at give det fremstillede større tydelighed. Den tidligere omtalte Jan Brueghel den ældre, kaldet ”Blomster-Brueghel”, gengav i sine mange, miniaturfint udførte billeder, Paradisets Have og lignende, naturen i dens yppige mangfoldighed af planter og dyr; andre vigtige navne var David Vinckboons, Jan Savery og Joos de Momper, hvilken sidste, der fik J. Brueghel til at male staffagen, i sin farveskala, brunt i forgrunden, grønt i mellemgrunden og blåt i baggrunden, fæstner en i landskabskunsten længe rådende koloristisk manér. Rubens var jo lige så lidt som Rembrandt landskabsmaler af profession, men ydede dog — ligesom Rembrandt på sin vis — i landskabet ting, der i magt og stemningsindhold hørte til denne kunstgrens mest betagende og lødige værker. Herman Saftleven, der pillent malede nydelige billeder fra Rhinen og Mosel, står som de ovennævnte i gæld til italiensk kunst.
I hollandsk kunst, hvor landskabsmaleriet i 17. århundrede opnåede en sjælden rig blomstring med flinke dyrkere i hundredvis, brydes to retninger, dels en national, der begyndte med Jan van Goyen, og hvis største navne blandt store var Jacob Isaakszoon van Ruisdael og Meindert Hobbema, og som malerisk søgte at sammensmelte alle enkeltheder til et totalindtryk, dels den tidligere antydede italieniserende, der tog motiver og kunstneriske forbilleder syd fra, Jan Dirksz Both, Herman van Swanevelt, Jan Hackaert, Frederik de Moucheron, Johannes Glauber; desuden dyr- og genremalere som Karel Dujardin, Nicolaes Berchem, Thomas Wijck, Adriaen van de Velde etc. Til de nationale hollændere hørte en mester som Salomon van Ruysdael (af Goyen’sk retning), Cornelis Vroom, Guilliam Dubois, Allaert van Everdingen, Anthonie Waterloo med raderinger, Aelbert Cuyp, Jan Wijnants, Cornelis Gerritsz Decker, Willem Van der Hagen, Adriaen van de Velde og andre. Aert van der Neer indtog blandt de nationale en særstilling med sine måneskins- og ildebrandsstykker.
I 1700-tallet aftog interessen for lanskabsmaleriet hos samlere og liebhavere ganske vist; men efterspørgslen efter nøjagtige topografiske fremstillinger af bestemte steder tiltog. Her kan nævnes de venetianske vedutmalere Bellotto, Canaletto og Guardi og den i Rom virksomme Luigi Vanvitelli, desuden kan J.C. Dahls skildring af Norges natur også betragtes som vedutmaleri. Guardi dyrkede som lansskabsmaler capriccio-genren ("med et stort element af fantasi"), landskaber som er sat sammen af af opfundne og virkelige partier til en idealkomposition. Karakteristisk for tidens franske maleri er sarte og luftige landskabsbaggrunde i billederne af Watteaus og Fragonard.
I England i 1700-tallet brugte man inden for landskabsmaleriet gerne italienske forbilleder, særlig af Claude Lorrain.  Richard Wilson malede efter sit ophold i Rom stemningsfulde melankolske landskaber; det samme gjorde John Robert Cozens – med en tendens til det idyllisk-arkadiske. I det sene 1700-tal udviklede der sig hos malerne en interesse for det sublime i naturen. Burkes undersøgelse fra 1756 af det sublime (Essay into the Origin of our Ideas of the Sublime and the Beautiful) førte til idemæssige og kunstneriske diskussioner om hans ideer ikke blot i England, men også i den æstetiske debat i Tyskland.
I midten af 1700-tallet udviklede der sig i England i en bevidst modsætning til den arkitektoniske have i Frankrig en ny havekunst, hvis arkitekter orienterede sig mod billeder af Poussin og Claude Lorrain, og grænsen mellem haveanlæg og frit landskab blev udvisket. I stedet for havernes lige rækker, akser og symmetri optrådte nu den naturlige plantevækst og den af romantikken inspirerede "ruin-idyl". Som Adrian von Buttlar formulerer det, "komponeres havescenerne efter reglerne for landskabsmaleri med flader, mellemrum, farve, lys og skygge foruden den forgrund, som indrammer det samlede billede".  Hovedrepræsentanter for denne form for landskabshave var William Kent (1664-1748), Lancelot Brown (1715-1783) og William Chambers (1723-1796).
Den levende naturbetragtning og vågne samfølelse med naturen, som var kaldt til live ved Rousseau og andre, hævede overhovedet landskabsmaleriet i 19. århundrede til et nyt og friere standpunkt. Det ideale landskab i Poussins ånd var længe det rådende. Således repræsenteredes det med stor dygtighed i Tyskland af Johann Christian Reinhart og Joseph Anton Koch, begge påvirkede af Asmus Jacob Carstens, og begge i besiddelse af en inderlig og varm naturfølelse; denne idealistiske udviklingslinje fortsættes i Tyskland, hvis første rene landskaber frigjorte for forbindelse med andre genrer, kirkebilleder etc, i øvrigt gik så langt tilbage som til Albrecht Dürers vandfarvemalerier, Wolf Huber, Augustin Hirschvogel, ved Carl Rottmann, Friedrich Preller den ældre med landskaber taget fra Odysseen, Johann Wilhelm Schirmer og Wilhelm Schirmer med flere. I Frankrig repræsenteres den klassiske retning af Jean-Hippolyte Flandrin, François-Louis Français og mange flere samt med stor selvstændighed og lyrisk følelse af Jean-Baptiste Camille Corot. Her som andetsteds fornyede den romantiske anskuelse følelsen for naturlivet. Og man så, at ens egen hjemlige natur lå gemt det usynlige liv og de skatte, som man hidtil oftest havde søgt at fremtrylle i et tænkt Arkadien. Lyset med dets uendelige variationer i et nordisk klimas skiften gav det følte udtryk for de sjælelige stemninger. Man så, at man blot skulle fordybe sig i den landskabelige natur — den være så beskeden og tarvelig, den vilde — for at trylle sjælen frem. Derfor gjaldt det om hensynsløst at give sig hen i naturen og dyrke hver dens enkelthed.
Der fremkom således i Frankrig en naturalistisk landskabsskole, hvis mål var stemningsindhold. Denne retning havde sine aner ovre i England, i Thomas Gainsborough og fæller i 18. århundrede, i John Crome, men særlig i John Constable og den geniale Turner; Richard Parkes Bonington blev formidleren mellem engelsk og fransk. Denne ny franske intime landskabsskole med dens dyrkelse af lysvirkningerne og dens luft i billederne, ”den brystsyge trak vejret bedre ved synet af dem”, tog først og fremmest Fontainebleau-skoven i besiddelse. Dens ypperste navne varr Théodore Rousseau, den ældre Charles-François Daubigny og Jules Dupré fra Barbizonskolen. 
Denne skole gik sin sejrsgang verden rundt, men dens bølger og dønninger krydsedes snart af andre strømninger, således af impressionismen, der tilførte landskabet ny og store værdier, og af Vincent van Goghs intense, dynamiske landskabskompositioner, hvor farven tildeles en helt ny rolle, der forener følelse og omverden.
I det 20. århundrede bliver det maleriske udtryk forandret kraftigt under inspiration fra Paul Cézannes optiske eksperimenter nedbrydning af form i billederne fra Provence, og vi møder fauvisme, kubisme og surrealisme. Pablo Picasso og Salvador Dali begge har lavet landskabsmalerier. Desuden har Picassos kollega, Georges Braque, bidraget med landskabsbilleder. Hos modernisten Nicolas de Staëls billeder fra Sicilien møder man en malestil, der balancerer mellem figuration og abstraktion, og hvor kun farvefladerne skaber en eventuel dybdevirkning.
J.P. Lund var den første danske landskabsmaler, der af fødsel var dansk.  Dernæst kom Jens Juel og Erik Pauelsen. Juel, som primært er kendt for sit portrætmaleri, brugte landskaber som baggrund i portrætter, men har malet ca. 100 landskabsbilleder. Juels samtidige Pauelsen malede ligeledes landskaber bl.a. fra Norge og Sjælland. Ellers er det især J.Th. Lundbye, P.C. Skovgaard og Dankvart Dreyer, der er kendt som danske landskabsmalere. De tre grundlagde en romantisk tradition inden for landskabsmaleriet. Efter deres død forsatte Vilhelm Kyhn denne tradition. I 1880’erne vandt realismen indpas med L.A. Ring som frontfigur. Derefter kom Theodor Philipsen, der regnes for den første danske impressionist, Fritz Syberg, Johannes Larsen og Peter Hansen er på linjen efter ham. I den 20. århundrede udvikler malerkunsten sig via ekspressionisme, surrealisme og kubisme. Per Kirkebys landskabsmaleri mangler konturer, og der kun er farver og flader tilbage.
Marine- og Landskabsmaleri i Salmonsens Konversationsleksikon (2. udgave, 1924), forfattet af Axel Holck
Malcolm Andrews, Landscape and Western Art (Oxford History of Art), Oxford: Oxford University Press 2000. ISBN 0-19-284233-1
Nils Büttner, Landscape Painting: A History, Abbeville Press 2006. ISBN 0-7892-0902-0 (tysk udg., Geschichte der Landschaftsmalerei, Hirmer, München 2006, ISBN 3-7774-2925-2).
Oskar Bätschmann, Entfernung der Natur. Landschaftsmalerei 1750-1920, Köln: DuMont 1989. ISBN 3-7701-2193-7
Francis Frascina, Tamar Garb, Nigel Blake, Briony Fer, Charles Harrison, Modernity and Modernism: French Painting in the Nineteenth Century (Modern Art: Practices and Debates), New Haven: Yale University Press 1993. ISBN 0-300-05514-5
Gill Perry, Francis Frascina, Charles Harrison, Primitivism, Cubism, Abstraction: The Early Twentieth Century (Modern Art: Practices and Debates), New Haven: Yale University Press 1993. ISBN 0-300-05516-1

Liberalismen er en politisk ideologi, der har spillet en væsentlig rolle i de fleste vestlige lande siden dens fødsel i årtierne omkring den franske revolution. Liberalismen tager udgangspunkt i et individualistisk menneskesyn og betoner menneskets frihed i forhold til staten. 
Liberalisme er ikke noget entydigt begreb. Ofte skelnes mellem politisk liberalisme, som den engelske filosof John Locke anses for at have stået fadder til, og økonomisk liberalisme, som startede med den skotske økonom og filosof Adam Smith. Den økonomiske liberalisme betoner først og fremmest markedets frihed, mens den politiske liberalisme især interesserer sig for individets frihed og rettigheder. Op gennem historien er de to former for liberalisme ofte kommet i konflikt med hinanden - når der eksempelvis er blevet argumenteret for, at markedets frihed begrænser individets frihed. I det hele taget har liberalismen udviklet sig meget forskelligt i forskellige lande og perioder, og der findes mange forskellige afskygninger, der betoner hver deres udlægning. Nogle temaer går dog igen hos de fleste liberale grupperinger:Troen på lige rettigheder og individuelle frihedsrettigheder (f.eks. tros- og ytringsfrihed), støtte til privat ejendomsret og en afgrænset konstitutionel statsmagt samt betydningen af beslægtede værdier som pluralisme, tolerance og folkets suverænitet. Andre liberale kendetegn er tilslutningen til de grundlæggende retsprincipper, der karakteriserer en retsstat; en kapitalistisk markedsøkonomi; vægt på civilsamfundets rolle; international frihandel; samt international bevarelse af fred via mægling og indgriben fra internationale organisationer. I statskundskaben betegner liberalisme således en særlig forskningsretning indenfor international politik, der i modsætning til den konkurrerende teoriretning realismen bygger på en opfattelse af, at fredeligt  samarbejde mellem forskellige suveræne stater kan være i deres gensidige interesse.
Ordet liberal kommer (ligesom libertiner, fodboldens libero og landet Liberia) fra de latinske ord liber og libertas, der betyder "fri" og "frihed". En af de første gange, ordet liberal er dokumenteret, var i 1375, hvor det brugtes om de frie kunster (artes liberales), dvs. de kundskaber og færdigheder, som en fribåren mand burde besidde. Når Ludvig Holberg omtalte en person som liberal, betød det, at vedkommende var velvillig, rundhåndet og gavmild. I oplysningstiden fik det en klang af frisindet, i 1781 ses det anvendt som "fri for snævre fordomme" og i 1823 som "fri for snæversyn". Under og især efter den franske revolution skete en afgørende politisering af begrebet. Realiseringen af ideerne fra 1789 med skabelsen af en stabil politisk orden, gerne indenfor rammerne af et konstitutionelt monarki, blev i Frankrig kendt som les idées libérales. Under Napoleonskrigene kom det at være liberal især til at stå for en kamp mod undertrykkelse og for frihed. Den første gruppe, der brugte ordet i en politisk sammenhæng, var de spanske liberales, der først kæmpede mod Napoleon og siden i årtier for virkeliggørelsen af den spanske 1812-forfatning. Perioden 1820-23, hvor den spanske kong Ferdinand 7. var blevet tvunget af de liberale kræfter til at respektere forfatningen, kaldes på spansk Trienio Liberal, dvs. "de tre liberale år". Ved midten af det 19. århundrede blev "liberal" brugt som et politisk begreb for partier og bevægelser i hele verden.Det præcise indhold i ordet "liberalisme" varierede imidlertid en del fra land til land. I dag bruges ordet "liberal" således i USA og Canada om tilhængere af en velfærdsstat i samklang med f.eks. Franklin D. Roosevelts politik, mens det på det europæiske kontinent ofte associeres med en holdning, der ønsker at formindske statens indflydelse og går ind for en mere laissez faire-agtig økonomisk politik.I USA benævnes de laissez-faire-agtige holdninger, som var associeret med den oprindelige klassiske liberalisme, nu typisk som libertarianske. Den amerikanske brug af ordet "liberal" svarer omvendt til det, der i Europa ofte benævnes "socialliberal". I USA anses liberale tanker således primært for at høre til i det demokratiske parti.
Mens ordet liberalisme først efter 1800 begyndte at blive brugt som politisk og økonomisk retning, var det intellektuelle fundament for liberalismen ældre. Længe før John Locke og Adam Smith har der været historiske situationer og personer, som har inspireret den senere liberalisme. Det gælder således det antikke Grækenland og den romerske republiks konflikter imellem plebejere og patriciere om grundlæggende rettigheder og medbestemmelsesret i samfundsledelsen. Reformationen ledte til århundredlange stridigheder om religionsfrihed, og under den engelske borgerkrig var - udover religiøse spørgsmål - problemstillingen om kongens magt i forhold til parlamentet og lighed for loven blandt de vigtige stridspunkter. Den foreløbige kulmination kom med den engelske glorværdige revolution i 1688, der knæsatte det engelske parlaments rettigheder og retten til modstand mod en statsmagt, der undertrykker folkets rettigheder. Den glorværdige revolution førte til oprettelsen af det, som mange betragter som den første moderne liberale stat.
John Locke (1632-1704) regnes ofte for grundlæggeren af den politiske liberalisme, især med værket Two Treatises of Civil Government. Locke mente, at alle mennesker i naturtilstanden var født lige, frie og uafhængige, og de var i besiddelse af ejendom: De ejede deres liv, deres frihed og deres gods. Inspireret af Thomas Hobbes anerkendte han indgåelsen af en social kontrakt, men dennes indhold var begrænset til, hvad det almene vel krævede, og dette hensyn derfor det eneste, der kan motivere indskrænkninger i de nævnte naturlige menneskerettigheder. Hvad almenvellet nærmere berettigede, måtte folkets flertal afgøre, hvorfor det var nødvendigt med en lovgivende magt, udpeget af folket. Med Locke blev ideer som ejendom, loven, adskillelse mellem myndighederne og begrænsning af statsmagten - altså ideer om politisk frihed og ejendom - vigtige emner i den politiske idetænkning.Locke inspirererede bl.a. Montesquieu (1689-1755) til dennes overvejelser om, hvordan man bedst sikrer borgernes frihed - hvilket svar han fandt i princippet om magtens tredeling. Også Immanuel Kants (1724-1804) politiske filosofi regnes grundlæggende for at være af liberalt tilsnit. Kant forsvarede magtdelingslæren og en lang række af de traditionelle liberale frihedsrettigheder og gik ind for et grundprincip om den størst mulige frihed til den enkelte, der er forenelig med en tilsvarende frihed for alle andre.
Locke, Montesquieu og Kant fik sammen med andre tænkere fra oplysningstiden stor betydning som inspiration for såvel den amerikanske som den franske revolution.
Adam Smith (1723-90) forårsagede med udgivelsen af sit værk An Inquiry into the Nature and Causes of the Wealth of Nations i 1776 en revolution. Med værket grundlagde han den moderne økonomiske videnskab og skabte det intellektuelle grundlag for opgøret mod de to tidligere dominerende skoler, merkantilisterne og fysiokraterne. Ifølge Smith var arbejde grundlaget for menneskelig velstand, og ethvert behov  må kaldes nyttigt, fordi det sætter produktion i gang. Enhver må desuden have ret til frugten af sit eget arbejde. Smith mente, at folks egeninteresse var drivkraften bag et succesfuldt samfund. Givet at der er fri konkurrence, vil enhver ud fra egen interesse anstrenge sig for at præstere det bedst mulige, da han ellers vil blive udkonkurreret. De økonomiske naturlove sørger dermed automatisk for en balance, der i sidste instans er til gavn for alle. Det sker ikke mindst gennem prisdannelsen, der ifølge Smith er en usynlig hånd, der leder menneskene til at bære sig ad, så det fælles bedste fremmes. Smith gjorde også opmærksom på de muligheder, forøget arbejdsdeling og udnyttelse af international handel kunne give. Afgørende for at kunne udnytte de gunstige muligheder var dog, at statens formynderskab burde forsvinde og afløses af fuldstændig økonomisk frihed. Staten burde kun tage sig af militær, retspleje og samfundsgavnlige anlæg som f.eks. veje, som det ikke kunne betale sig for den enkelte at bygge.Adam Smiths lidt yngre samtidige Jeremy Bentham grundlagde med sine tanker om staten den borgerlige politiske liberalisme i den skikkelse, der kaldes utilitarisme. Bentham mente, at det enkelt menneske stræbte efter den højst mulige lystfølelse (nytte) og videst muligt at undgå ulystfølelse (unyttige følelser). Samfundet bør stræbe efter at opnå den størst mulige nytte for det størst mulige antal mennesker. Jo mere enhver ud fra sin egen interesse er i stand til at virke for sin egen lykke, jo større bliver almennytten eller samfundets totale sum af lykke. Derfor bør staten forsøge at give den enkelte den størst mulige frihed til at stræbe efter sin egen lykke og dermed forøge samfundets samlede velfærd. Kun lovindgreb, der øger almennytten, er berettigede. Benthams tanker vandt stærkt gehør i det britiske erhvervsdrivende borgerskab. Smiths økonomiske liberalisme og Benthams filosofiske utilitarisme kom dermed til samme resultat: liberalismen som politisk-økonomisk ide. Den fik sit foreløbige højdepunkt i den såkaldte manchesterliberalisme i England i 1830’erne og 1840’erne.
Udenfor Storbritannien forbandt Adam Smiths økonomiske liberalisme sig med arven fra oplysningstiden og friheds- og lighedstankerne fra den franske revolution. På det europæiske kontinent fik liberalismen efterhånden stigende tilslutning fra akademikerne og det velstillede borgerskab. Den europæiske liberalisme udviklede sig dog ret forskelligt fra land til land. Mange steder forenede den sig med nationalismen, den opfattelse, at mennesker har et særligt tilhørsforhold til en fælles kulturel, sproglig og geografisk ramme, der bør danne grundlag for det politiske fællesskab. Kombinationen af tanken om den nationale selvbestemmelsesret med liberalismens krav om lighed og frihed blev til nationalliberalismen, der ikke mindst kom til at spille en vigtig rolle i Italien, Tyskland og Danmark.Liberale tanker, mere eller mindre forbundne med nationale, var fremherskende i de bevægelser, der førte til julirevolutionen i Frankrig i 1830, der førte til "borgerkongen" Ludvig-Filips tronbestigelse og bl.a. spredte sig som opstande i Belgien og Polen; og med mere vidtrækkende betydning revolutionerne i 1848, der omfattede næsten alle kontinentaleuropæiske lande. Mange steder endte oprøret med at blive slået ned, men i f.eks. Danmark blev dønningerne fra revolutionsbølgen afgørende for både indførelsen af folkestyret med junigrundloven 1849 og 1. slesvigske krig, hvor danske og tyske nationalliberale stod på hver sin side. 
Også udenfor Europa spredte den liberale påvirkning sig. I Latinamerika var de amerikanske ledere i den spansk-amerikanske frihedskrig, der førte til de fleste latinamerikanske landes selvstændighed, inspireret af både nationale og liberale tanker, og i det osmanniske rige var den reformvenlige tanzimat-bevægelse i 1800-tallet og den parallelle nahda i de arabisktalende områder ligeledes påvirket af den europæiske liberalisme.
I anden halvdel af det 19. århundrede fik den sociale og økonomiske udvikling i de vestlige lande indflydelse på udviklingen af liberalismen. Englænderen John Stuart Mill spillede her en central rolle. Mill er blevet udnævnt til 1800-tallets vigtigste liberale tænker, hvormed liberalismen nåede sit intellektuelle højdepunkt. Han var opdraget i Bentham og utilitarismens tanker, men kritiserede bl.a. i sin bog On Liberty fra 1859 Benthams nytte- og lykkelære. Mill gik varmt ind for tankens frihed som helt nødvendig for den menneskelige kultur, og mente derfor ikke, at staten havde nogen ret til indblanding på det åndelige område. Men mht. økonomiske og sociale forhold delte han ikke Adam Smiths og David Ricardos synspunkter om mindst mulig offentlig indblanding. Mill mente, at det var en misforståelse at tro, at de økonomiske kræfters frie spil ville lede til den størst mulige velstand for samfundet, da indkomstfordelingen ikke udviklede sig i overensstemmelse med den teori om arbejdsværdien, som Smith havde opstillet. Mill mente derfor, at staten både skulle og kunne gribe ind overfor den uregulerede konkurrences skyggesider, især den økonomiske ufrihed for de kapitalsvage. Det skulle ske ved skarp kontrol med de store private virksomheder, ved sociallovgivning og ved folkeopdragelse. Mills tanker blev inspirationen til det, der somme tider betegnes moderne liberalisme eller socialliberalisme (i Nordamerika og Storbritannien blot "liberalisme").I anden halvdel af 1800-tallet fik også den tredje store ideologiske strømning ved siden af liberalismen og konservatismen, socialismen, større udbredelse og indflydelse på den politiske debat. Samtidig med at de sociale kontraster og efterhånden også frygten for de socialistiske strømninger støttede fremkomsten af socialliberale og parallelle socialkonservative tanker (som Disraeli i Storbritannien og Bismarck i Tyskland ses som eksponenter for), var også dele af den socialistiske bevægelse påvirket af liberalt tankegods. Det var de såkaldte "frihedssocialismer" - anarkismen, syndikalismen, anarkosyndikalismen mm. - der alle var bevægelser og strømninger med stærke liberale påvirkninger. Ikke mindst tyskeren Max Stirner, der plæderede for en radikal egoisme og afskaffelsen af alle former for magt, udtrykte sådanne tanker og tilskrives ofte oprindelsen til libertarianismen, der dog først langt senere blev til en mere præcis position i den filosofiske debat.Indenfor den økonomiske tænkning blev den klassiske økonomi med Adam Smith, Ricardo og Thomas Malthus som de fremmeste repræsentanter, i slutningen af århundredet afløst af de neoklassiske økonomers paradigme. De stod for en mere analytisk orienteret og naturvidenskabeligt (matematisk) formuleret økonomisk teori, hvor individet og egennytten kom mere direkte i centrum for teorien. Hvor det for klassikerne var the greatest happiness for the greatest number, blev det i stigende grad et spørgsmål om, hvordan hvert enkelt individ kunne opnå sin egen størst mulige nytte, som ikke omfattede de fælles værdier. Herved kom individet fra sidst i det 19. og op gennem det 20. århundrede til at spille en større rolle i den økonomiske teori. Adam Smiths "usynlige hånd", som Smith selv havde argumenteret verbalt for, blev langt senere (i 1960'erne) matematisk bevist som et præcist udsagn om en markedsøkonomi med fuldkommen konkurrence af de to Nobelpristagere i økonomi Kenneth Arrow og Gérard Debreu.
Selvom 1. verdenskrig kan ses som en sejr for det liberale demokrati, blev liberalismen som politisk kraft i mellemkrigstiden i mange lande trængt mellem såvel de stadig voksende socialdemokratiske partier og nationalkonservative strømninger som totalitære kræfter i form af fascisme og kommunisme, og perioden var dermed en dyster tid for liberalismen. I Storbritannien, hvor det liberale parti i generationer havde skiftedes med de konservative til at danne regering, måtte den sidste liberale premierminister David Lloyd George således gå af i 1922, og partiet blev permanent fremover henvist til en tredjeplads i Underhuset efter både de konservative og Labour. Depressionen i 1930'erne førte til stor skepsis overfor de neoklassiske økonomiske tanker, der indtil da havde domineret den økonomiske videnskab. Til gengæld blev der større opmærksomhed om den engelske økonom John Maynard Keynes'ideer om større statslig indgriben, især via finanspolitikken, for at styre den økonomiske konjunkturudvikling. Selvom Keynes var medlem af det liberale parti i England hele sit voksne liv, ansvarlig for udviklingen af partiets økonomiske politik efter 1926, og af nogle regnes for den ypperste repræsentant for den såkaldte "moderne liberalisme" (dvs. nærmest socialliberalisme) i det 20. århundrede, blev hans synspunkter i mange europæiske lande især associeret med en socialdemokratisk tankegang.I USA blev præsident Franklin D. Roosevelts New Deal-politik med en betydelig offentlig indblanding i økonomien for at bekæmpe ledigheden og stagnationen i 1930'erne skelsættende for den amerikanske form for (social)liberalisme, som ofte af samme årsag kaldes New Deal-liberalisme.
Ved afslutningen af 2. verdenskrig syntes det liberale demokrati igen at stå sejrrigt, i hvert fald udenfor Østblokken. Den politiske liberalisme fik kraftig medvind med dannelsen af FN som en demokratisk institution for løsning af nationale og regionale konflikter og formuleringen af menneskerettighedserklæringen  i 1948. I den umiddelbare efterkrigstid var en socialliberal linje fremherskende i vesten med vægt på lighed i betydningen "lige muligheder". Samtidig formulerede Friedrich von Hayek lige fra 1940'erne et opgør med statslig indblanding og et forsvar for det frie marked, bl.a. i sit værk Vejen til Trældom. Det kan diskuteres, om Hayeks tanker repræsenterer liberale eller konservative ideer; de fleste forskere mener, at Hayek "når frem til proto-liberale konklusioner ud fra klassiske konservative præmisser" og dermed repræsenterer en art liberalkonservatisme. Hans grundantagelse var, at fornuften er underlagt begrænsninger, og han var tilhænger af en teknokratisk konservatisme. Samtidig mente han, at den menneskelige kundskab bedst udnyttedes ved at lade markedet være i fred, og advarede både imod fascismen, kommunismen og den begyndende moderne velfærdsstat. Hayek var en af hovedpersonerne i den såkaldte østrigske skole, en heterodoks økonomisk retning. I de første årtier fik tankerne dog ingen større indflydelse i offentligheden. 
I Tyskland fik en anden liberal variant stor betydning i efterkrigstiden, nemlig den særlige tyske ordoliberalisme. Denne var udviklet i perioden siden 1930 af tyske økonomer og jurister fra den såkaldte Freiburgskole, bl.a. økonomen Wilhelm Röpke. Selve ordet havde navn efter et tysk samfundsvidenskabeligt tidsskrift ORDO. Ordoliberalismen befandt sig mellem den klassiske liberalisme og socialliberalismen. Den mente, at staten skulle sikre, at markedsøkonomien fremmede befolkningens velstand. Det skulle bl.a. ske via en skrap konkurrencelovgivning, en stærk uafhængig centralbank og statslig indflydelse på arbejdsmarkedet, f.eks. via trepartsforhandlinger. Ordoliberalismen har dermed klare korporative træk. Ordoliberalismen blev grundlaget for opbygningen af den såkaldte "sociale markedsøkonomi" i Tyskland efter krigen.Med oliekrisen i 1973 fulgte en politisk krise i vesten, og det førte også til et idepolitisk opbrud. John Rawls kom med sit politisk-filosofiske hovedværk En teori om retfærdighed i 1971 på mange måder til at sætte dagsordenen for de liberale ideers renæssance og fornyelse i politik, ret og økonomi. Værket kan betragtes som en art filosofisk apologi over efterkrigstidens samfundsmæssige udvikling. Rawls søgte indenfor en liberal filosofisk horisont at retfærdiggøre de forestillinger, der lå bag ikke mindst den amerikanske udvikling af velfærdsstaten fra 1930'ernes New Deal og frem. Rawls' teori er grundlæggende liberal med dens vægt på individets frihed og hvert enkelt menneskes ret til at leve sit eget liv i henhold til sine egne værdier og forestillingen om det gode liv, og at staten skal forholde sig neutralt og tolerant. Den er imidlertid samtidig udpræget egalitaristisk og udgør derfor en venstreliberal position i modsætning til den anden form for filosofisk neoliberalisme, der voksede frem i 1970'ernes USA, bl.a. repræsenteret ved Rawls' kollega på Harvard University Robert Nozick, der repræsenterer et neoliberalt "nyt højre" eller libertariansk konservatisme. I 1974 udgav Nozick bogen Anarchy, State and Utopia, der ligesom Rawls' værk fik stor intellektuel og politisk resonans, såvel i USA som i liberale kredse i Europa. Nozicks liberalisme er funderet i et negativt bestemt frihedsbegreb, og han forfægtede ideen om en minimalstat, hvor statens opgaver er indskrænket til et absolut minimum (dvs. minarkisme). Hans bog leverede et rets- og moralfilosofisk grundlag for den liberalistiske kritik af velfærdsstaten. Nozicks politisk-filosofiske kritik var en pendant til Hayeks og den såkaldte Chicagoskoles økonomiske neoliberalisme, repræsenteret bl.a. ved Nobelprismodtagerne Milton Friedman, Gary Becker og George Stigler. Nozick er somme tider, men med urette, blevet slået i hartkorn med den gruppe af ultraliberalister, der omtales anarkokapitalister, for hvem grænsen mellem velfærdsstaten og den totalitære stat var udvisket.Hayek havde allerede i 1947 samlet en gruppe ligesindede intellektuelle i den schweiziske by Mont Pelerin. Blandt deltagerne var Karl Popper, Ludwig von Mises, Milton Friedman og Wilhelm Röpke, der alle var erklærede modstandere af den velfærdsstatslige udvikling i Europa og New Deal-politikken i USA. Mødet resulterede i dannelsen af Mont Pelerin-selskabet, der er blevet karakteriseret som en "velorganiseret neoliberal frimurerloge". Selskabet mødtes jævnligt i de næste årtier, og dets ideer vandt efterhånden større indpas i den økonomiske debat, især efter krisetiden i 1970'erne, hvor den på dette tidspunkt fremherskende keynesianske tankegang havde svært ved at håndtere den stagflation, der blev et resultat af oliekriserne. I 1970'erne fik Hayeks tanker således et gennembrud i formuleringen af det, der blev kaldt nyliberalismen. Her blev Hayeks ideer omlagt til en klassisk økonomisk-liberalistisk tankegang, og Hayek selv modtog Nobelprisen i økonomi i 1974. I det 20. århundredes sidste to årtier er den økonomiske neoliberalisme således blevet det førende idekompleks i den økonomiske, kulturelle og sociale transformation.
I slutningen af det 20. og starten af det 21. århundrede er nye problemstillinger kommet i søgelyset, som udfordrer de liberale ideer og i bredere forstand hele den hidtidige vestligt-liberale verdensorden. På den idepolitiske front voksede i 1980'erne kommunitarismen frem, som blev skabt som en fagfilosofisk samlebetegnelse for flere indbyrdes beslægtede former for moralfilosofisk liberalismekritik. Især kritiserede kommunitaristerne, bl.a. Alasdair MacIntyre, Michael Sandel og Michael Walzer, liberalismens filosofiske individualisme, idet de mente, at liberalismen ignorerer fællesskabets betydning for individet.Efter murens fald i 1989 og sammenbruddet af de fleste kommunistiske regimer udråbte amerikaneren Francis Fukuyama i 1992 det liberale demokrati til "endemålet for menneskehedens ideologiske evolution". Imidlertid er siden dukket nye dilemmaer op. Den verdensomspændende finanskrise 2007-09 har fået nogle til at sætte spørgsmålstegn ved den liberale verdensorden. Samtidig har den stigende indvandring, blandt andet fra muslimske lande, til mange vestlige lande medført, at spørgsmål om integration og multikulturalisme er blevet centrale i den offentlige debat. Den canadiske filosof Will Kymlicka har i sin bog Multicultural Citizenship og senere arbejde ud fra et liberalt verdenssyn forsøgt at løse problemstillingen ved at indføre kollektive rettigheder i den liberale tænkning. Han er dermed et eksempel på, hvordan den liberale grundholdning vedvarende forsøges givet nye fortolkninger for at kunne besvare nye presserende samfundsproblemer.
Liberale grupperinger og partier har spillet en vigtig rolle i mange lande i især Europa og Amerika siden 1800-tallet. Den internationale organisation af liberale partier, Liberal International, der blev grundlagt i Oxford i 1947, tæller således 35 europæiske medlemsorganisationer udover en række fra andre verdensdele (pr. oktober 2017). Fra Danmark er Venstre og Radikale Venstre (men ikke Liberal Alliance) medlemmer af organisationen. I Europaparlamentet er den liberale gruppe Alliancen af Liberale og Demokrater for Europa den fjerdestørste gruppe i parlamentet efter den konservative/kristendemokratiske Gruppen for Det Europæiske Folkeparti, socialdemokraterne og Gruppen af Europæiske Konservative og Reformister.
Det britiske liberale parti, siden 1988 efter en fusion kendt som Liberal Democrats, har rødder tilbage til Whig-partiet, der fra slutningen af 1600-tallet har forsvaret parlamentets rettigheder og religiøs tolerance. Midt i 1850'erne vandt betegnelsen liberale frem som betegnelse i stedet for whigger, og i 1877 stiftedes en landsorganisation for partiet. Partiet stod fra starten for både økonomisk og politisk liberalisme. Efterhånden vandt socialliberale synspunkter frem i partiet. Indtil 1. verdenskrig udgjorde det sammen med det britiske konservative parti de to store partier, der skiftedes til at danne regering. Fra 1920'erne er partiet dog blevet overhalet af Labour Party og er i dag et mindre britisk parti. Kendte premierministre fra partiet er William Gladstone, H.H. Asquith og den sidste liberale premierminister David Lloyd George.
I Tyskland repræsenterer de frie demokrater FDP, der blev stiftet i 1948, de liberale strømninger. Det er et mindre midterparti mellem de kristelige demokrater og socialdemokratiet og har på forskellige tidspunkter siddet i koalitionsregering med begge partier.
I Holland er det store VVD (Volkspartij voor Vrijheid en Democratie), der repræsenterer en konservativ liberalisme, og det mindre D66, der er socialliberalt orienteret, medlemmer af Liberal International.
I Sverige er det nuværende Liberalerna, der tidligere også bl.a. har haft navnene Liberala Samlingspartiet, Frisinnade landsföreningen, Folkpartiet og Folkpartiet Liberalerna, bærere af den liberale tradition. Partiet har rødder i klassisk liberalisme kombineret med et stærkt engagement for menneskerettigheder. Mens Nobelpristageren i økonomi Bertil Ohlin var partiformand i 1930'erne og 1940'erne, bevægede partiet sig i en mere socialliberal retning, der betonede frihed og social retfærdighed. I 2000-tallet er partiet igen blevet mere konservativt orienteret. Fra 1900, hvor Liberala Samlingspartiet blev dannet, til 1960'erne var partiet gennemgående det største borgerlige svenske parti - en rolle, som siden er overtaget af Moderaterne. Partiet har leveret fem svenske statsministre: Karl Staaff, Nils Eden, Carl Gustaf Ekman, Felix Hamrin og Ola Ullsten.
Det ældste norske parti Venstre, der blev grundlagt i 1884, betegner sig som et liberalt og socialliberalt parti. I mange år fra slutningen af 1800-tallet til omkring 1. verdenskrig var Venstre det største norske parti, og i perioden 1920-70 var det fortsat anseeligt med mellem 10 og 20 % af stemmerne. Spørgsmålet om Norges indtræden i EF og folkeafstemningen herom i 1972 splittede imidlertid partiet, og siden stortingsvalget 1973, hvor det kun opnåede to mandater, har det haft en beskeden opbakning. I årene 1985-93 var det således ikke repræsenteret i Stortinget. Seks af Norges statsministre kommer fra Venstre, fra Johan Sverdrup, der ledede den første parlamentariske regering i Norge 1884-89, til Johan Ludwig Mowinckel, der forlod statsministerposten i 1935.
Liberal Party of Canada, der blev stiftet i 1867, er Canadas ældste og dominerende parti. Politisk er det placeret i centrum af canadisk politik mellem det konservative parti og det socialdemokratiske New Democratic Party. 
Danmark har i tidens løb haft en række liberale grupper og partier i Folketinget, og politikere fra forskellige liberale strømninger har siddet i regeringen i næsten alle årene siden systemskiftet 1901.
De Nationalliberale var den første klare danske liberale politiske gruppering, omend de aldrig udgjorde et organiseret politisk parti i moderne forstand. Grupperingen fik en klar profil i offentligheden fra 1830'erne med to hovedpunkter på programmet: En fri forfatning, som skulle udgøre grundlaget for et konstitutionelt monarki til afløsning for den hidtidige danske enevælde, og en gennemførelse af Ejderpolitikken, så det daværende hertugdømme Slesvig blev forenet med Kongeriget Danmark nord for Kongeåen. Gruppen havde især støtte blandt studenter, akademikere og dele af borgerskabet i byerne, ikke mindst København. Ledende personer var Orla Lehmann, Carl Ploug, D.G. Monrad og senere C.C. Hall og A.F. Krieger. De nationalliberale var ledende i martsrevolutionen i Danmark i 1848 og udgjorde i den grundlovgivende rigsforsamling i 1848 med ca. en tredjedel af medlemmerne en midtergruppe mellem en konservativt orienteret godsejergruppe og Bondevennerne. I perioden 1857-63 dominerede de nationalliberale periodens danske regeringer; men med katastrofen i 2. Slesvigske Krig i 1864 mistede partiet stort set al indflydelse og gik efterhånden i opløsning. De fleste tidligere nationalliberale politikere tilsluttede sig i 1882 partiet Højre.
Venstre med det officielle navn "Venstre, Danmarks liberale parti" er det ældste og største danske parti, der bekender sig til et liberalt idegrundlag. Selvom partiet har eksisteret siden 1870, var det dog først i mellemkrigstiden, at partiet begyndte at opfatte sig selv som liberalt. Venstre var i 1800-tallet primært et landboparti, og etiketten "liberal" blev forbundet med noget borgerligt og urbant, som desuden blev miskrediteret af de tidligere nationalliberales orientering mod Højre under forfatningskampen. Venstre kæmpede for parlamentarisme og gik ind for frihandel, men dette skyldtes en pragmatisk vurdering af landbrugets interesser snarere end nogle ideologiske økonomiske overvejelser. I København dannedes imidlertid i 1883 Københavns liberale Vælgerforening på initiativ af den senere Venstre-finansminister, grosserer og cand.polit. Christopher Hage. Foreningen blev samlingspunkt for den borgerlige opposition mod Højre i hovedstaden. Foreningen blev i 1888 en del af Venstre, og efterhånden som yngre politikere som bl.a. Viggo Hørup gjorde sig gældende i foreningen, toneangivende for det, der kaldtes den radikale del af Venstre. Da Det radikale Venstre i 1905 udspaltede sig fra Venstre, fulgte den liberale vælgerforening med og blev det nye partis københavnske organisation.Liberale tanker fik en stærkere ideologisk placering i Venstre med Thomas Madsen-Mygdal, der som en fremstående landborepræsentant var en kraftig modstander af den omfattende statslige regulering under 1. verdenskrig. Som formand for Landbrugsraadet og senere leder af Venstre fortsatte han denne linje. I 1920'erne begyndte flere venstremænd at identificere sig som liberale og omtale liberalismen som partiets ideologi. I 1930'erne blev forbindelsen yderligere cementeret, bl.a. med udgivelsen af bogen Liberalismen i Danmark i 1935, skrevet af Venstremanden Harald Nielsen og af formanden for Venstres Ungdom, den senere statsminister Erik Eriksen. Sammenhængen blev officielt fuldbyrdet, da partiet i 1963 tog navneforandring til "Venstre, Danmarks liberale parti". 
Venstre har som parti været et af de dominerende i dansk politik. I perioder har det været landets største parti, og siden systemskiftet 1901 har det leveret 11 danske statsministre.
Det radikale Venstre, der i 1905 brød ud fra Venstre, repræsenterer en socialliberal tankegang. Ligesom for Venstres vedkommende har partiet dog ikke brugt denne betegnelse altid. Oprindelig talte man i partiet, der bl.a. havde sin tyngde blandt akademikere og nogle erhvervsfolk i byerne, snarere om "socialradikalisme", inspireret af fransk samfundsteori og terminologi. Det gjaldt bl.a. historikeren P. Munch, den senere mangeårige udenrigsminister og radikale leder. Fra slutningen af 1940'erne begyndte partiet imidlertid at omtale sin profil som socialliberal, bl.a. på foranledning af to fremtrædende økonomer i partiet, Bertel Dahlgaard og Kjeld Philip og inspireret af det svenske Folkpartiet. I partiets principprogram fra 1955 bekendte partiet sig officielt til socialliberalismen. Partiet har normalt været et mindre dansk parti, men haft en betydelig politisk indflydelse, da det i mange årtier har spillet rollen som tungen på vægtskålen i Folketinget. Partiet har siden 1909 deltaget i en række danske regeringer under både socialdemokratiske og borgerlige statsministre.
Retsforbundet (grundlagt 1919) forenede liberale ideer med Henry Georges menneskesyn, jordrenteteorien og princippet om fuld grundskyld. Den særlige afart af liberalismen omtales somme tider som retsliberalisme. Retsforbundet var repræsenteret i Folketinget 1926-60 og igen i 1973-75 og 1977-81, hvor partiets modstand mod dansk EF-medlemskab gav det en vis vælgertilslutning. Det deltog i den såkaldte trekantregering (Regeringen H.C. Hansen II) 1957-60.
Liberalt Centrum blev stiftet af de socialliberale udbrydere Niels Westerby og Børge Diderichsen fra Venstres folketingsgruppe i 1965 som følge af en uenighed om den økonomiske politik. Udbryderne arbejdede for en gennemførelse af den tidligere finansminister Thorkil Kristensens politiske linje og ønskede at bryde det tætte samarbejde siden 1950 mellem Venstre og Det Konservative Folkeparti. Liberalt Centrum opnåede fire pladser i Folketinget ved valget i 1966, men blev ikke præsenteret ved 1968-valget, og partiet opløste sig selv i 1969.
Partiet Liberal Alliance startede i 2007 som Ny Alliance, et borgerligt midterparti stiftet af udbrydere fra Radikale Venstre, Venstre og de konservative. Ny Alliances program blev betegnet som socialliberalt og socialkonservativt. I 2008 skiftede partiet imidlertid navn og profil med et nyt partiprogram med større vægt på liberale mærkesager. Liberal Alliance opfatter sig som et parti, der har den mest rendyrkede økonomisk liberale politik i Folketinget og dermed ligger til højre for Venstre. Ved folketingsvalget i 2015 blev partiet med 7,5 % af stemmerne Folketingets femtestørste parti og indgik i 2016 i Regeringen Lars Løkke Rasmussen III.
Arnold, N. Scott (2009): Imposing values: an essay on liberalism and regulation. New York: Oxford University Press. ISBN 0-495-50112-3
Gross, Jonathan (2001): Byron: the erotic liberal. Lanham: Rowman & Littlefield Publishers, Inc., 2001. ISBN 0-7425-1162-6
Jensen, Hans Siggaard, Ole Knudsen og Frederik Stjernfelt (red.) (2006): Tankens Magt. Vestens idehistorie. Bind 1-3. Lindhardt og Ringhof, 2006.
Lund, Erik, Mogens Pihl og Johannes Sløk (1993): De Europæiske Ideers Historie. Gyldendal, 1962, 1993.
Palmer, R.R. og J. Colton (1995): A History of the Modern World. New York: McGraw Hill, Inc. ISBN 0-07-040826-2LA-ikon
Libyen (arabisk: ليبيا, Lībīya, italiensk: Libia), officielt Staten Libyen (arabisk: دولة ليبيا, Dawlat Lībīya) er et land i Nordafrika. Det ligger med middelhavskysten i nord, og grænser mod Egypten i øst, Sudan i sydøst, Tchad og Niger i syd, og Algeriet og Tunesien i vest. Libyen er med sine 1,8 millioner km² Afrikas fjerdestørste land målt i areal, og det 16. største i verden. Af Libyens 5,7 millioner indbyggere bor 1,7 millioner i hovedstaden Tripoli. Landet er traditionelt inddelt i Tripolitania, Fezzan og Cyrenaika.
Libyen har tredjestørste BNP (KKP) pr. indbygger i Afrika, kun Seychellerne og Sydafrika har højere. En vigtig årsag til dette er landets store oliereserver og lave befolkningstal.Libyen var fra 1969 til sommeren 2011 ledet af Muammar al-Gaddafi, hvis udenrigspolitik ofte havde bragt ham i konflikt med den vestlige verden og andre afrikanske landes regeringer. Libyen opgav imidlertid sit atomvåbenprogram i 2003, og Libyens relationer til omverdenen blev i en periode forbedret. I marts 2011 blev forholdet til omverdenen radikalt forværret, da FNs sikkerhedsråd vedtog sanktioner mod Libyens efter brutale reaktioner mod demonstranter i landet. I løbet af sommeren overtog en væbnet oprørsbevægelse herredømmet over landet, og det tidligere regime gik i opløsning.
Libyens flag var fra 1977 til lederen Gaddafi blev dræbt 20. oktober 2011 det eneste nationalflag i verden med kun én farve og uden nogen form for mønster, symboler eller andre detaljer. Under oprøret sommeren 2011 blev den gamle trikolore-version af flaget fra 1951 taget i brug igen. Også nationalsangen blev erstattet.
Navnet Libyen, er et berbisk navn for området og bliver omtalt i antikke egyptiske tekster som , R'bw (= Libu), som refererer til en af de berbiske stammer vest for Nilen. På græsk blev stammens medlemmer kaldt Libys og deres land for Libya. Udtrykket havde imidlertid en videre betydning i oldtidens Grækenland, da det indbefattede hele Nordafrika vest for Egypten. Senere, på Ibn Khaldūns tid, var den samme store stamme kendt som Lawata.
Libyen er, med sine 1.759.540 km² verdens 16. største land målt i areal. Libyens areal er lige så stort som Tyskland, Storbritannien og alle de fem nordiske lande tilsammen. Det grænser mod Middelhavet i nord, mod Tunesien og Algeriet i vest, mod Niger i sydvest, mod Tchad og Sudan i syd og mod Egypten i øst. Libyen er, med sine 1770 km det afrikanske land med længst kystlinje mod Middelhavet. Middelhavet nord for Libyen bliver ofte refereret til som Libyen-havet. Klimaet i Libyen er for det meste tørt og ørkenagtig. De nordligste områder har imidlertid et mere tempereret middelhavsklima.
Oaser findes spredt over hele Libyen. Blandt de vigtigste er Ghadames og Kufra. Mere end 90 % af landets areal er ørken eller halvørken. Libyens højeste punkt er Bikku Bitti i Tibesti, med en højde på 2267 meter. Landets laveste punkt er Sabkhat Ghuzayyil, en sænkning som ligger 47 meter under havoverfladen.
Trods sit store areal har Libyen i praksis kun to klimazoner. Kystområderne i nord har Middelhavsklima med fugtige vintre og omkring 12 °C i januar, mod 26 °C i august. Her når middelnedbøren op i 400 mm, med nedbør i 30-35 dage i perioden november-februar.
Indlandet har ørkenklima med meget store temperatursvingninger, fra under 0 °C om vinteren til over 50 °C om sommeren. Nattetid om vinteren er kuldegrader ikke ualmindelige. Ekstreme dagtemperaturer går op mod 58 °C. Der er næsten ikke nedbør i det hele taget i de flade ørkenpartier.
Hver forår og efterår blæser en varm, tør, støvfuld scirocco (i Libyen kaldt gibli), en sydlig vind som varer fra en til fire dage. I april kan den bringe høje temperaturer med sig til den ellers kølige kystzone, gerne op mod 43 °C. Sandstorme forekommer hele året.
Den libyske ørken, som dækker det meste af det østlige Libyen, er en af de mest tørre områder på jorden. Enkelte steder kan der gå årtier uden regnfald, og selv i højereliggende områder er nedbør kun tilfældig, en gang hvert femte til tiende år. Ved Uweinat blev sidste nedbør registreret i september 1998.
På samme måde kan temperaturerne i den libyske ørken være ekstreme. I Al-Azizyah blev der i 1922 registreret 57,8 °C, som er højeste målte naturlige lufttemperatur på jorden nogensinde.Der er nogle få spredte ubeboede oaser, almindeligvis i forbindelse med de største sænkninger, hvor man kan finde vand ved at grave nogle få meter ned i jorden. Vest i ørkenen er der spredte oaser i forbindelse med forskellige sænkninger, kaldt Kufra-gruppen, bestående af Tazerbo, Rebianae og Kufra.Lidt længere syd finder man massiverne Arkenu, Uweinat og Kissu. Disse granitbjerge er meget gamle, og blev dannet længe før sandstenen som omgiver dem. Arkenu og det vestlige Uweinat er ringkomplekser ligesom dem man finder i Aïrbjergene. Det østlige Uweinat, som også er det højeste punkt i Libyen-ørkenen, er et ophøjet sandstensplateau som ligger med forbindelse med granitbjergene længere vest. Sletten nord for Uweinat har spredte eroderede vulkanske formationer.
Med opdagelsen af olie i 1950'erne blev der også opdaget store ferskvandsreservoirer under en stor del af landet. Vandet i disse reservoirer er fra før sidste istid, og har været der før dannelsen af Sahara-ørkenen. Libyen er også tilholdsstedet for Arkenu-kraterne, som er to krater fra et dobbelt nedslag for mindre end 140 millioner år siden.
Kombinationen af lav nedbør og stærk fordamping (varme) gør Libyen til et karrig land med generelt lidt vegetation og dyre- og fugleliv. Bjergene langs kysten har derimod middelhavsklima, med tilsvarende flora som i landene omkring Middelhavet. Lavlandet langs kysten har steppevegetation. Skovarealet er øgende, takket være træpleje og skovplantning.
Dyrelivet omfatter typiske ørkenarter som ørkengazelle, hyæne, sjakal, ørkenspringmus, ørkenræv (fennek), afrikansk vildkat, anubisbavian (Papio anubis), æsel (Equus asinus) og hare. Der er en række amfibier, slanger og skorpioner. Fuglelivet omfatter blandt andet rovfugle.
Libyen har relativt få indbyggere sammenlignet med landets areal. Befolkningstætheden er ca. 3 personer pr. km² i de to nordlige regioner Tripolitania og Cyrenaika, og færre end en person pr. km² i landet forøvrig. Libyen er med dette et af de tyndest befolkede områder i verden. 90 % af befolkningen bor på mindre end 10 % af arealet, og da for det meste langs kysten. Mere end halvdelen af landets indbyggere bor i byer, og da først og fremmest koncentreret til landets to største byer, Tripoli og Benghazi.Familieliv er vigtigt for libyske familier. De fleste libyske familier bor i boligblokke og andre uafhængige boligenheder, afhængig af boligbehov, indtægt og formue. Selv om libyske arabere traditionelt har levet som nomader i telt, har de nu bosat sig i forskellige byer. Af den grund bliver deres traditionelle levesæt gradvist visket ud. Et ukendt, men lille antal libyere bor fortsat i ørkenen, som deres familier har gjort i århundreder. Flertallet af befolkningen arbejder med industri eller i tjenestebaseret sektor, kun en lille del af befolkningen arbejder med jordbrug.
Indfødte libyere er en blanding af de oprindelig indfødte berbere, og senere ankomne arabere.
Der er mindre grupper af tuareger og tebuer, som lever helt eller delvis i en nomadetilværelse, syd i landet. De største grupper af udenlandske indbyggere i Libyen kommer fra andre afrikanske lande, og inkluderer nordafrikanere (først og fremmest egyptere og tunesere), og subsahariske afrikanere. Ifølge CIA factbook består 97 % af indbyggerne af libyske berbere og arabere, de resterende 3 % er grækere, maltesere, italienere, egyptere, afghanere, tyrkere, indere og subsahariske afrikanere. Dette er imidlertid kun den registrerede del af befolkningen. Libyen har også en større ulovlig indvandret subsaharisk afrikansk befolkning, som ifølge enkelte kilder estimeres til så mange som en million.
Libyens officielle sprog er arabisk, og det er også det mest brugte sprog i landet. Tamazight, som ikke har nogen officiel status i landet, bliver brugt af libyske berbere. Berbisktalende libyere er for det meste koncentreret til Jebel Nefusa-regionen (Tripolitania, og da til byen Zuwarah ved middelhavskysten, og oasebyerne Ghadames, Ghat og Awjila). I tillæg snakker tuareger tamahaq, som er det eneste kendte nordlige tamasheq-sprog. Italiensk og engelsk bliver nogle gange brugt i de større byer. Italiensk bliver imidlertid næsten udelukkende brugt af den ældre del af befolkningen.
Libyens befolkning indbefatter 1,7 millioner studenter, hvoraf 270.000 studenter tager højere uddannelse. Uddannelse i Libyen er gratis for alle landets indbyggere, og obligatorisk op til gymnasieniveau. Andelen analfabeter i Libyen er lavest for hele Afrika; over 82 % af befolkningen kan læse og skrive. Efter at Libyen blev uafhængig i 1951, blev landets første universitet oprettet i Benghazi. Studieåret 1975/76 er antallet universitetsstudenter estimeret til 13.418, et tal som har øget til over 200.000 i 2004. Det hurtigt øgende antal studenter har givet udslag i en øgning af uddannelsesinstitutioner som tilbyder højere uddannelse. Siden 1975 har antallet universiteter vokset fra to til ni, og højskoler og skoler for yrkesrettet uddannelse er oppe i 84. Højere uddannelse bliver i Libyen finansieret over statsbudgettet. I 1998 udgjorde uddannelsessektoren 38,2 % af landets totale budget.
Den klart mest udbredte religion i Libyen er islam, og hele 97 % af befolkningen tilhører denne. De allerfleste libyske muslimer er sunnimuslimer, og en hjørnesten for regeringens politik. En minoritet af muslimerne i landet (mellem 5 og 10 %) hører til ibadismen (en gren af kharijitismen), og så og sige alle disse bor i Jebel Nefusa og i Zuwarah.
Indtil 1930'erne var Sanussi-bevægelsen den ledende islamske bevægelse i Libyen. Dette var en religiøs retning som var tilpasset ørkenlivet. Dens zawaayaa (religiøse bygninger) befandt sig i Tripolitania og Fezzan, men bevægelsen stod stærkest i Cyrenaika. Sanussi-bevægelsen reddede regionen fra uroligheder og anarki, og gav stammebefolkningen i Cyrenaika en religiøs tilknytning og følelsen af enhed og mening. Denne islamske bevægelse, som med tiden blev slået ned på og fjernet af både den italienske invasion, og senere Gaddafis regering, var meget konservativ, og noget anderledes end den islam som praktiseres i Libyen i dag. Gaddafi forsikrer om at han er en hengiven muslim, og at hans regering har en aktiv rolle i at støtte islamske institutioner, og i spredningen af islam, på verdensbasis. En libysk form for sufisme er også almindelig i dele af landet.Der findes mindre kristne grupperinger, bestående af næsten udelukkende udlændinge. Et lille gruppe anglikanere, bestående af for det meste immigrerede afrikanske arbejdere, holder til i Tripoli, og disse er en del af et egyptisk bispedømme. Der findes også anslagsvis 40.000 katolikker i Libyen, som betjenes af to biskopper, en i Tripoli (for italienere) og en i Benghazi (for maltesere).
Libyen var indtil nylig tilholdssted for et af de ældste jødiske samfund i verden, som havde holdt til der siden mindst det 3. århundrede f.Kr. En serie pogromer fra november 1945 og de følgende tre år, stod for en dramatisk reduktion af den jødiske befolkning i landet. I 1948 var der ca. 38.000 jøder igen. I forbindelse med Libyens uafhængighed i 1951 flygtede mange af de resterende jøder fra landet. Efter Suezkrisen i 1956 flygtede resten af jøderne bosat i Libyen, med undtagelse ca. 100 jøder.
Arkæologiske fund tyder på, at sletterne langs Libyens kyst var beboet så tidligt som det 8. årtusinde f.Kr. af et neolitisk folk, som både etablerede husdyrhold af kvæg og drev agerbrug. Det område, som i dag er kendt som Libyen, har været underlagt en række forskellige folkegrupper. Både fønikerne, karthagerne, grækerne, romerne, vandalerne og byzantinerne, har hersket over hele eller dele af området. Bortset fra ruiner i Kyrene, Leptis Magna og Sabratha, efterladt af henholdsvis grækerne og romerne, er der kun få spor af disse antikke kulturer.
Fønikerne var de første til at etablere handelsstationer i Libyen, da handelsrejsende fra Tyr, (i dagens Libanon) udviklede handelsforbindelser med berbiske stammer og lavede aftaler med dem, for at sikre sig deres samarbejde ved udvindingen af råvarer. I løbet af det 5. århundrede f.Kr. havde Karthago, den største af de fønikiske kolonier, udvidet sit hegemoni over store dele af Nordafrika, hvorfra punerne fremstod som en egen civilisation. Puniske bosættelser langs kysten af Libyen inkluderede Oea (Tripoli), Libda (Leptis Magna) og Sabratha. Alle disse var i et område, som senere blev kaldt Tripolis, eller "De tre byer". Libyens nuværende hovedstad Tripoli har fået sit navn efter dette område.
Grækerne erobrede det østlige Libyen da, ifølge traditionen, emigranter fra den overbefolkede ø Thera blev beordret af oraklet i Delfi, til at finde sig et nyt hjem i Nordafrika. I 631 f.Kr. grundlagde de byen Kyrene. Inden der var gået 200 år var yderligere fire vigtige græske byer blevet etableret i området: Barka (Al Marj), Euhesperides (senere kendt som Berenike, i dag Benghazi), Teuchira (senere Arsinoe, i dag Tukrah) og Apollonia (Susah), som var Kyrenes havneby. Sammen med Kyrene blev de kendt som Pentapolis (De fem byer).
Romerne forenede regionerne i Libyen. Og i mere end 400 år var Tripolitania og Cyrenaika velstående romerske provinser. Romerske ruiner, som dem man finder i Leptis Magna, vidner om en levende region, hvor folkerige byer og også befolkningen i mindre byer, kunne nyde bylivets bekvemmeligheder. Handelsmænd og håndværkere fra mange dele af den romerske verden etablerede sig i Nordafrika, men byerne i Tripolitania beholdte sine puniske karaktertræk, og Cyrenaika sit græske.
Under kalif Uthmans regeringstid erobrede araberne, ledet af general Abdullah ibn Saad, Libyen i det 7. århundrede e.Kr. De følgende århundreder tog en stor del af befolkningen i Libyen islam til sig, også det arabiske sprog og kulturen.
Osmanske tyrkere erobrede landet midt i 1500-tallet. Og de tre provinser, eller Wilayaerne Tripolitania, Fezzan og Cyrenaika (som sammen udgør Libyen), forblev en del af det Osmanniske Rige, med undtagelse af en periode med selvstyre under Karamanlidynastiet. Karamanlidynastiet regerede fra 1711 til 1835, primært i Tripolitania, men det havde også indflydelse i Fezzan og Cyrenaika i midten af 1700-tallet. Dette udgjorde et første glimt af det genforenede og uafhængige Libyen, som skulle genopstå to århundreder senere. Genforeningen skete, ironisk nok, ved en invasion under (Den italiensk-tyrkiske krig, 1911-1912) og en okkupation fra 1911, hvor Italien samtidig omgjorde de tre regioner til kolonier.
Italien antog navnet "Libyen" (brugt af grækerne for hele Nordafrika, med undtagelse af Egypten) som officielt navn på kolonien (som var sammensat af de tre provinser Cyrenaika, Tripolitania og Fezzan). Kong Idris 1., Emir af Cyrenaika, ledede modstanden mod den italienske okkupationsmagt mellem de to verdenskrige. I årene fra 1943 til 1951 var Tripolitania og Cyrenaika under britisk administration, mens Frankrig kontrollerede Fezzan. Idris vendte tilbage fra asyl i Kairo i 1944, men afslog at bosætte sig permanent i Cyrenaika indtil enhver udenlandsk kontrol blev fjernet i 1947. Ifølge betingelserne fra fredsaftalen med de allierede i 1947, opgav Italien alle krav knyttet til Libyen.
Den 21. november 1949 antog FN's generalforsamling en resolution som fastslog at Libyen skulle blive uafhængig før 1. januar 1952. Idris repræsenterede Libyen i de følgende forhandlinger med FN. 24. december 1951 erklærede Libyen sin uafhængighed som Kongeriget Libyen, et konstitutionelt, arvelig monarki under kong Idris.
Opdagelsen af betydelige oliereserver i 1959 og de følgende indtægter fra salg af olie, gjorde at Libyen gik fra at være en af verdens fattigste nationer til at blive en meget velstående stat. Selv om olien muliggjorde dramatiske øgninger i regeringens budgetter, var der øget utilfredshed i befolkningen over den øgede koncentration af landets rigdom, som faldt i hænderne på kong Idris og landets øvrige elite. Denne utilfredshed fortsatte med at øges da nasserisme og arabisk nationalisme spredte sig i Nordafrika og Mellemøsten.
1. september 1969 gennemførte en lille gruppe officerer, ledet af officeren Muammar Abu Minyar al-Gaddafi, et statskup imod Kong Idris 1. Idris var i Tyrkiet for medicinsk behandling mens dette skete. Hans nevø, prins Sayyid Hasan ar-Rida al-Mahdi as-Sanussi, blev ny konge. Men det blev hurtigt klart at de revolutionære officerer, som havde offentliggjort kong Idris afgang, ikke ønskede Sayyid som ny konge. Han blev afsat og sat i husarrest samme dag. Monarkiet blev afskaffet og Gaddafi, som udråbte Libyen som den nye libyske arabiske republik, bliver fortsat betegnet som "Broderlig Leder og Guide for Revolutionen" i officielle udtalelser og presse.
Den 15. februar 2011 udbrød der oprør i Libyen, der efterhånden udviklede sig til en borgerkrig, og som 17. marts medførte at FN's Sikkerhedsråd vedtog at oprette en flyveforbudszone over Libyen, for at beskytte civilbefolkningen. Oprøret er sandsynligvis inspireret af af oprøret i den arabiske verden i 2010 og 2011. Muammar al-Gaddafi, der længe var eftersøgt, blev fanget ved Sirte og ved en skudduel mellem tilhængere og modstandere blev han dræbt 20. oktober 2011.
Efter borgerkrigens slutning den 23. oktober 2011 erklærede Overgangsrådet Libyen for befriet. Den 7. juli 2012 blev Libyens første demokratiske valg i mere end 40 år afholdt.
Der var to statslige grene i Libyen. Den "revolutionære sektor" bestod af revolutionslederen Gaddafi, revolutionskomiteerne og de resterende medlemmer af det revolutionære kommandoråd på 12 medlemmer, som blev oprettet i 1969. Det historiske revolutionære lederskab var ikke indvalgt, og de kunne heller ikke bortvælges. De havde deres magt og deres positioner med baggrund i deres rolle i revolutionen.
Den lovgivende del af staten bestod af lokale folketing for hver af de 1500 valgkredse man finder i byerne, 32 sha'biyat-folketing for regionerne, og den Nationale Folkekongres. De lovgivende organer er repræsenteret med tilsvarende organ for udøvende magt (lokale folkekomiteer, folkekomiteer for sha'biyaterne og den Nationale Folkekongres' komité/kabinet).
Hvert fjerde år valgte medlemmerne af de lokale folketing deres egne ledere og sekretærer for folkekomiteerne, nogle gange efter meget debat og en kritisk afstemning. Lederskabet for hvert lokale folketing repræsenterede sin lokale valgkreds ved Folketingets næste niveau. Medlemmerne af den Nationale Folkekongres valgte medlemmerne af den Nationale Folkekongres' komité (kabinet) under sine årlige møder.
Regeringen kontrollerede både statslige og halvautonome medier. I tilfælde som brød med "visse tabuer", er privat presse blevet censureret, selv om artikler som er kritiske mod landets politik er efterspurgte, og nogle gange med hensigt publiceret af det revolutionære lederskab selv som et led i indledende reformer.
Politiske partier blev forbudt i 1952, men ifølge en lov fra 1971 var det tilladt at danne ikke-statslige organisationer. Disse må imidlertid tilpasse sig revolutionens mål, og de er få i antal sammenlignet med Libyens nabolande. Fagforeninger eksisterede ikke, men en række fagorganisationer er integreret i statsstrukturen, på samme måde som folketingene og komiteerne. Medlemmerne af disse organisationer havde ikke strejkeret. Fagorganisationerne sendte delegater til den Nationale Folkekongres.
Libyens udenrigspolitik har gennemgået store ændringer siden staten blev oprettet 24. december 1951. Som kongerige indtog Libyen en provestlig holdning, men blev opfattet som tilhørende til den konservative traditionelle blok af stater tilhørende den Arabiske Liga, hvor landet også blev medlem i 1953. Regeringen var nært allieret både med Storbritannien og USA, og begge disse lande havde militærbaser i Libyen. Libyen dannede også nære forbindelser med Frankrig, Italien og Grækenland, og der blev oprettet fuldstændige, diplomatiske forbindelser med Sovjetunionen i 1955.Selv om regeringen støttede det arabiske folks sager, som inkluderede uafhængighedsbevægelserne i Marokko og Algeriet, tog den i lille grad del i mellemøsten-konflikten eller i den turbulente interarabiske politik som blev ført i 1950- og tidlig 1960'erne. Kongeriget Libyen var kendt for sine nære forbindelser med vesten, og der i alt hovedsagelig blev ført en konservativ politik på hjemmebane.Efter statskuppet i 1969 lukkede Gaddafi amerikanske og britiske baser, og nationaliserede delvis udenlandske olieinteresser og anden kommerciel virksomhed i Libyen. Han spillede også en nøglerolle i at tage brug i olieembargo som politisk virkemiddel, i håb om at en øgning i olieprisen og embargoen i 1973 skulle kunne presse vesten, og da specielt USA, til at opgive støtten til Israel. Gaddafi afviste både kommunismen fra øst, og kapitalismen fra vest, og hævdede at han valgte en middelvej i valg af styresæt for landet.I 1980'erne distancerede Libyen sig gradvis fra Vesten, og blev beskyldt for at stå bag statsstøttet terrorisme i stor skala. Da bevis for libysk indblanding i diskotekbomben i Berlin i 1986 forelå, hvor to amerikanske soldater blev dræbt, svarede USA med at gennemføre et luftangreb mod mål i nærheden af Tripoli og Benghazi i april samme år.I 1991 blev der rejst tiltale mod to libyske efterretningsagenter i USA og Skotland for deres roller i bombningen af Pan Am flight 103. Seks andre libyere blev stillet for retten in absentia for bombningen af UTA Flight 772. FN's sikkerhedsråd krævede at Libyen skulle udlevere de mistænkte, samarbejde i efterforskningen af flybombningerne, betale erstatning til ofrenes familier og standse al støtte til terrorisme. Libyen afvisning af at give et svar på kravene førte til at Resolution 748 blev vedtaget, noget som betød sanktioner mod landet oprettet for at fremtvinge et svar fra Libyen. Libyens fortsatte modstand førte til yderligere FN-sanktioner i november 1993.I 2003, mere end et årti efter at sanktionerne mod Libyen blev indledt, ændrede Libyen politisk kurs overfor den vestlige verden, med en åben intention om et bedre forhold mellem Libyen og vesten. Den libyske regering offentliggjorde sin beslutning om at opgive sit program for fremstilling af masseødelæggelsesvåben, og at udbetale næsten tre milliarder amerikanske dollars i erstatning til familierne af ofrene for flybombningerne i slutningen af 1980'erne. Beslutningen blev ønsket velkommen af mange vestlige lande, og blev set på som et vigtigt skridt i retning af at Libyen igen kunne blive en del af det internationale samfund. Siden 2003 har landet arbejdet i retning af et normaliseret forhold til EU-landene og USA, og står også bag udtrykket "Libyen-modellen", ment som et eksempel på hvad der kan opnås ved forhandlinger i stedet for magt, når der bliver vist vilje til det fra begge sider.
USAs udenrigsdepartement offentliggjorde 15. maj 2006, at det ville genoptage sine fulde diplomatiske forbindelser med Libyen eftersom landet afsluttede sit våbenprogram. Udenrigsdepartementet fjernede også Libyen fra sin liste over stater som støtter terrorisme, hvor Libyen havde været i 27 år.
Den 16. oktober 2007 blev Libyen indvalgt i FN's sikkerhedsråd for to år, med virkning fra januar 2008.Den 15. februar 2011 udbrød oprør i Libyen, der efterhånden udviklede sig til en borgerkrig, og som 17. marts medførte at FN's Sikkerhedsråd vedtog at oprette en flyveforbudszone over Libyen, for at beskytte civilbefolkningen. Oprøret er sandsynligvis inspireret af af oprøret i den arabiske verden i 2010 og 2011. Muammar al-Gaddafi, der længe var eftersøgt, blev fanget ved Sirte og ved en skudduel mellem tilhængere og modstandere blev han dræbt 20. oktober 2011.
Efter borgerkrigens slutning den 23. oktober 2011 erklærede Overgangsrådet Libyen for befriet. I begyndelsen af november erklærede brigadernes repræsentanter, at de ville beholde deres våben, indtil der er blevet valgt en ny regering. Den 31. oktober 2011 blev Abdurrahim El-Keib valgt med 26 af 51 stemmer som ny leder af Overgangsregeringen og dermed valgt til at være Libyens ministerpræsident.
Den 22. november 2011 præsenterede el-Kib 22. november 2011 den nye provisoriske regering, som skal forsone de regionale og ideologiske interesser. Nøglepositionerne i regeringen gik til de tidligere oprørsledere.
Den 7. juli 2012 blev libyens første demokratiske valg i mere end 40 år afholdt. Fire måneder efter parlamentsvalget, fik ministerpræsident Ali Zidan (valgt 14.Oktober 2012) den 2. november 2012 godkendt sin nye regering i den libyske nationalforsamling GNC. Regeringen består af 27 ministre og tre viceministre. Den er sammensat af medlemmer fra alle politiske kredse.
Den vigtigste opgave for regeringen er formentlig at få styr på den manglende sikkerhed i landet og få kontrol med de mange militser, der har rødder i oprøret mod Gaddafi.
I 1984 blev det norske fragtskib Germa Lionel taget i arrest i Libyen. Skibet, som havde et mandskab på 14 norske sømænd, blev holdt under streng bevogtning i havneområdet i 67 dage. Sømændene som arbejdede om bord på skibet, var beskyldt for spionage, og måtte ikke forlade skibet. Sømændene blev bevogtet af bevæbnede vagter, som sommetider var stærkt spirituspåvirket. Flere af mandskabet blev taget ind til afhøring, og også udsat for tortur. Matros Bjørn Pedersen blev tortureret til døde, overstyrmand Bjørn Ivar Johansen blev stærkt mishandlet, mens Arnold Kiil blev fængslet.
Fem bulgarske sygeplejere og en palæstinensisk læge blev tiltalt for med forsæt at have smittet 426 libyske børn med HIV ved et børnesygehus i Benghazi, som en del af et påstået komplot fra vest for at destabilisere regimet. I begyndelsen var 23 bulgarere og flere libyske sygehusansatte tiltalt, men efterforskningen begrænsede antallet til fem sygeplejere, to læger, en bulgarsk og en palæstinensisk, og flere libyske sygehusansatte. I 2004 blev den bulgarske læge, Zdravko Georgiev, frifundet i sagen, men blev fundet skyldig i ulovlige transaktioner i udenlandsk valuta, og dømt til fire års fængsel og 600 dinarer i bøde. Han blev imidlertid umiddelbart sat fri, siden han allerede havde været i varetægt i fem år. De resterende fem sygeplejere og den palæstinensiske læge blev dømt til døden, men de ankede. Efter en ny retssag blev de i 2006 igen dømt til døden, men også denne dom blev anket. Dommen blev opretholdt i libysk højesteret. Domstolens metoder blev kritiseret af flere menneskerettighedsorganisationer, og dommene blev fordømt af USA og EU. Den 17. juli 2007 blev dommene imidlertid ændret til livsvarig fængsel. Efter lange og komplicerede forhandlinger med deltagere fra EU, Tyskland, Frankrig og flere andre, blev alle de fem bulgarske sygeplejere og den palæstinensiske læge udleveret til Bulgarien, hvor de blev benådet.
Konflikten mellem Libyen og Tchad var en tilstand med sporadisk krigsførelse som foregik fra 1978 til 1987. Fire gange disse år blev der foretaget interventioner fra Libysk side. Den oprindelige hensigt til Gaddafis indblanding i Tchad, var hans ambitioner om at besætte Aouzoustriben, den nordligste del mod Tchad, som grænser mod Libyen, med begrundelse i en uratifiseret aftale fra kolonitiden. Ifølge historikeren Mario Azevedo havde Gaddafi også ambitioner om at danne en "klientstat" syd for Libyen, en islamsk republik udformet på samme måde som hans jamahiriyya.Efter at Libyen blev drevet ud af området i 1987, har landene normaliseret forholdet sig imellem, og konflikten om Aouzoustriben blev endelig afgjort af Den internationale domstol i Haag 3. februar 1994.
Ifølge USA's udenrigsdepartements årlige rapport om menneskerettigheder for 2004 var Libyens autoritære regime fortsat et af de regimer i verden som havde mange menneskerettighedsbrud. 
Nogle af de mange og alvorlige overgreb fra statslig side inkluderede dårlige fængselsforhold, vilkårlige arrestationer og forvaringer, fanger som bliver holdt isoleret, og politiske fanger som har siddet fængslet i årevis uden tiltale og rettergang. Retssystemet var statskontrolleret, og libyere som blev tiltalt, havde ikke ret på en offentlig og korrekt rettergang. Libyere havde ikke ret til at udbytte sin regering. Ytringsfrihed, pressefrihed, forsamlingsfrihed og religionsfrihed var begrænset, og uafhængige menneskerettighedsorganisationer var ikke tilladt. Etniske minoriteter og minoritetsstammer blev diskrimineret, og staten lagde fortsat begrænsninger på udenlandske arbejderes rettigheder.
Freedom House rangerede i 2005 de politiske rettigheder og borgerrettigheder i Libyen til 7 på en skala fra 1 til 7, hvor 7 er mindst fri, noget som gav nationen ratingen "ikke fri".
Den administrative inddeling i Libyen har været gennem omfattende forandringer de senere år. Efter statsdannelsen var Libyen inddelt i guvernementer (Muhafazat), men landet blev senere inddelt i 25 kommuner (baladiyat). Disse blev senere igen inddelt i 32 nye kommuner (sha'biyah). Nyligt blev disse omstruktureret til 22 kommuner. Den følgende liste og kort viser den forrige inddeling, som afviger noget fra den nuværende inddeling.
Den libyske økonomi er først og fremmest baseret på indtægter fra landets olieindustri, som står for praktisk talt al indtægt fra eksport og omtrent en fjerdedel af landets bruttonationalprodukt (BNP). Disse olieindtægter, samt Libyens lave indbyggertal, gør at Libyen er et af de lande i Afrika med højest BNP pr. indbygger, og har muliggjort at Libyen kan tilbyde sine indbyggere et omfattende og imponerende velfærdstilbud, specielt indenfor bolig og uddannelse.
Sammenlignet med sine nabolande, er fattigdommen i Libyen meget lille, både absolut og relativt. Libyske embedsmænd har de sidste tre år gennemført økonomiske reformer som et led i en større kampagne for at reintegrere landet i den globale kapitalistiske økonomi. Disse tiltag skød fart efter at FN's sanktioner mod landet blev ophævet i september 2003, og da Libyen opgav planerne for udvikling af masseødelæggelsesvåben.
Libyen har startet gennemføringen af enkelte markedsorienterede reformer. Disse inkluderer ansøgelse om medlemskab i Verdenshandelsorganisation, reducerede subsidier og tilkendegivelse af planer om privatisering.
Produktionsindustri som ikke er oliebaseret, og konstruktionsindustri, som tilsammen står for ca. 20 % af BNP, er blevet udvidet fra primært produktion af jordbrugsprodukter til også at inkludere produktion af petrokemiske produkter, jern, stål og aluminium. Klimatiske forhold og dårlig jordsmon er faktorer som i høj grad begrænser jordbrugsproduktionen, så Libyen importerer cirka 75 % af sin mad. Tilgang til vand er også et problem, cirka 28 % af befolkningen havde i 2000 ikke tilgang til rent drikkevand.Under tidligere statsminister Shukri Ghanem og nuværende statsminister Baghdadi Mahmudi har Libyen gennemgået et økonomisk boom. Mange statsstyrede virksomheder er blevet privatiseret, og internationale olieselskaber, som Shell og ExxonMobil, er vendt tilbage til landet. Turismen i landet er på fremmarch, noget som vil lede til øget efterspørgsel efter kapacitet for hoteller og lufthavne, som Tripoli International Airport. Midler til større renoveringer af landets lufthavne er nyligt blievet godkendt af Libyens regering. Libyens regering håber at kunne øge antal turister fra dagens 130.000 til ti millioner. Muammar al-Gaddafis ældste søn Saif al-Islam al-Gaddafi er engageret i et grønt udviklingsprojekt med det formål at trække turister til Kyrene og at bevare de græske ruiner i området.
Libyen er kulturelt ligesom sine nabolande i Maghreb-regionen. Libyere betragter sig selv for i stor grad at være en del af et større arabisk samfund. Den libyske stat viser at de ønsker at styrke denne følelse ved indføringen og opretholdelsen af arabisk som eneste officielle sprog, og ved at forbyde undervisning i, og til og med brug af det berbiske sprog. Libyske arabere har arvet traditionerne knyttet til nomadiske beduiner, og associerer dem selv med en bestemt beduinstamme.
Som for mange andre lande i den arabiske verden, har Libyen få teatre og kunstgallerier. I mange år var der ikke offentlige teatre i Libyen, og der var bare nogle få biografer som viste udenlandske film. Libyens folkelige kulturtraditioner er imidlertid levende, med grupper som spiller musik og udfører dans ved hyppigt afholdte festivaler, både indenlands og udenlands. 
På libysk tv bliver det væsentligste af sendefladen afholdt til fremvisning af forskellige retninger inden for traditionel libysk musik. Tuaregisk musik og dans er populært i Ghadames og sydover. Libyske tv-programmer er for det meste på arabisk, men med 30-minutters nyhedsudsendelser på engelsk og fransk hver nat. Regeringen holder streng kontrol med alt indhold i libyske medier. Den strenge statslige fjernsynspolitik har ført til at video og satellitfjernsyn er udbredt i landet. En analyse nyligt udført af Committee to Protect Journalists viste at Libyens medier er de strengest kontrollerede i den arabiske verden. For at rette op på dette, har libyske styremagter planer om indføring af privat media. Dagsavisen Al-Fajr al-Jadid udkommer i Tripoli.
Mange libyere benytter sig af landets strande. Landets godt bevarede arkæologiske steder, som Leptis Magna, som regnes for at være en af de bedst bevarede steder fra romertiden, er også blandt de populære rekreationssteder som bliver benyttet af libyere.
Landets hovedstad Tripoli har mange gode museer og biblioteker. Disse inkluderer det statslige bibliotek, etnografiske museum, arkæologiske museum, nationalarkivet, epigrafiske museum og islamske museum. Jamahiriya-museet, bygget i samråd med UNESCO, er landets mest berømte. Det har en af de bedste samlinger af klassisk kunst i middelhavsområdet.
Mad i Libyen har sine rødder fra kulturer i Nordafrika og Middelhavet. Lam er et populært kød i landet, selv om oksekød også spises af mange libyere. Svinekød serveres ikke, da befolkningen er muslimsk, mens kun private selskaber får serveret alkohol. Mange libyske måltider serveres sammen med friske frugter som melon, druer, nektariner, abrikoser og citrusfrugter, og almindelige libyske retter er couscous, bazin, som er en slags usødet kage, og shurpa, der er en suppe. Libyske restauranter serverer international mad eller retter med lammekød, kylling, grøntsagsgryderetter, kartofler og makaroni.
Worldstatesmen.org's History and list of rulers of Tripolitania, Cyrenaica, Fezzan and Libya (before and after unification).
