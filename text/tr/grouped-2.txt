
Azorlar subtropikal fırtınası, 2005 Atlantik kasırga mevsiminde adlandırılacak güce ulaşmış 19. fırtınadır. Ulusal Kasırga Merkezi tarafından subtropikal bir alçak basınç etkinliği olarak değerlendirilen fırtınaya resmî bir ad konulmamıştır. 4 Ekim tarihinde Atlas Okyanusu'nun doğusundaki bir alçak basınç noktasının subtropikal özellikler sergilemesiyle başlayan fırtına, aynı gün içinde Azorlar üzerinden geçmiş ve ertesi gün ekstratropikal duruma gelmiştir. Herhangi bir maddi hasar ya da can kaybına neden olmayan fırtına bir soğuk hava kütlesi tarafından yutulmuş; daha sonra İber Yarımadası'nı etkileyen Vince Kasırgası'na dönüşmüştür.
Kasırga mevsiminden aylar sonra Ulusal Kasırga Merkezi tarafından yapılan genel değerlendirme sırasında Jack Beven ve Eric Blake adlı tahminciler daha önce fark edilmemiş olan bu subtropikal fırtınayı resmî olarak tanımlamıştır. Fırtına olağandışı bir konuma ve geniş rüzgâr alanına sahip olmasına karşın, bir sıcak hava kütlesi çevresindeki taşınım sonucunda oluşmuş ve olgun bir subtropikal fırtınanın tüm özelliklerini bünyesinde barındırmıştır.
Hava hareketi 28 Eylül'de Kanarya Adaları'nın batısındaki bir alçak basınç noktasında ortaya çıkmış ve sonraki birkaç gün boyunca taşınımlarla güçlenmiştir. Soğuk siklon özelliği gösterse de, kuzeybatıya yönelmiş ve 3 Ekim tarihinde Azorlar'daki São Miguel Adası'nın 740 km (460 mil) güneybatısına yerleşmiştir. 4 Ekim gününün ilk saatlerinde yüzeydeki alçak basınç noktasının güçlenmesiyle taşınım artmış ve sistem subtropikal özellik göstermeye başlamıştır.Hava hareketi aynı gün içinde kuzeydoğuya yönelerek bir sıcak hava kütlesi oluşturmuş; burada bir soğuk hava kütlesiyle karşılaşıp güçlenmiş ve subtropikal fırtınaya dönüşmüştür. Kuzeydoğu yönündeki hareketini sürdüren sistem hafifçe şiddetlenip 85 km/sa (50 mph) hıza ulaşmış ve akşam saatlerinde Azorlar'a varmıştır. Azorlar üzerindeki geçişinin ardından kuzeydoğuya yönelen ve zayıflayan sistem 5 Ekim gününün ilk saatlerinde bir soğuk hava kütlesiyle karşılaşmış ve ekstratropikal duruma gelmiştir. Sistem günün ilerleyen saatlerinde soğuk hava kütlesi tarafından yutulmuş; oluşan hava hareketi ise 8 Ekim'de Vince Kasırgası'na dönüşmüştür.Sistemin etkinlik gösterdiği tarihlerde subtropikal özelliğe sahip olmadığı düşünülmüş; mevsim sonrası yapılan inceleme sonuçları ise bu düşüncenin tam tersini ortaya koymuştur. Bulguların ilki, sistemin merkez çevresinde yoğun bir taşınıma sahip olması; ikincisi ise sistemin, ekstratropikal bir özellik olarak değerlendirilen soğuk kütle yerine bir sıcak hava kütlesinden beslenmesiydi. Bu özellik, sisteme herhangi bir sıcak ya da soğuk hava kütlesinin etkide bulunmadığı anlamına gelmektedir. Sistemin etkinlik zamanının öncesinde ve sonrasında sıcaklığın değişmemiş olması da bu savı desteklemektedir. Uzay fotoğrafları, hava hareketinin bir sıcak merkez oluşturduğu sırada tropikal fırtına durumuna geldiği izlenimi uyandırmış; ancak, rüzgâr alanının genişliği ve üst tabaka enerjisi sistemin subtropikal özelliğini kanıtlamıştır.
Azorlar'ın doğu yakasında fırtınanın neden olduğu esintilere rastlanmış; Santa Maria Adası'nı etkileyen sürekli rüzgârların hızı saatte 94 kilometreyi bulmuştur. Ponta Delgada'daki en yüksek rüzgâr hızı 85 km/sa olup bölgede herhangi bir maddi hasar ya da can kaybı yaşanmamıştır.Hava hareketinin bir subtropikal fırtına olarak adlandırılması Ulusal Kasırga Merkezi tarafından yapılan genel değerlendirmede Jack Beven ve Eric Blake adlı tahmincilerin fırtınayı fark etmesi sonucunda 10 Nisan 2006 tarihinde gerçekleşmiştir. Fırtına, gerçekleştiği an fark edilmiş olsaydı Tammy olarak adlandırılacak ve 4 Ekim tarihinden sonraki hava hareketleri için kasırga mevsimi listesindeki ardıl adlar kullanılacaktı. Listenin sonundaki Wilma Kasırgası'nın adı ise Alpha olarak değiştirilecekti. Azorlar subtropikal fırtınası 2005 kasırga mevsiminin 19. hava hareketi olarak kayıtlara geçmiştir. 2005, bir kasırga mevsiminde 19 ve üzeri fırtınanın gerçekleştiği dördüncü yıl olmuştur.

2007 Emirates Cup, İngiliz futbol kulübü Arsenal'in ev sahipliğinde düzenlenen ve iki gün süren sezon öncesi hazırlık turnuvası niteliğindeki futbol turnuvası Emirates Cup'ın ilk sezonudur. Maçlar 28-29 Temmuz 2007 tarihleri arasında, Arsenal'ın iç saha maçlarına ev sahipliği yapan Emirates Stadyumu'nda oynandı. Arsenal'da, sezon öncesi hazırlık turnuvası fikri ilk olarak 2006-07 sezonunda ortaya çıkmıştı. Turnuvada yer alan diğer takımlar Internazionale Milano, Paris Saint-Germain ve Valencia iken; Valencia, Intertoto Kupası maçları nedeniyle turnuvaya katılamayan Hamburger'in yerini almıştı.
Turnuvaya katılan her takım ikişer maç yaparken galibiyete üç puan, beraberliğe bir puan kazanmakta ve mağlup olduğu takdirde hiç puan alamamaktaydı. Takımlara, attıkları her gol başına ise ek olarak bir puan verilmekteydi. Arsenal ve Valencia ile Internazionale Milano ve Paris Saint-Germain, turnuvada birbirlerine karşı oynamadılar. Emirates Cup'ın ilk gününde Valencia, Inter'i iki golle yenerken Arsenal ise Paris Saint-Germain'i 2-1 mağlup etti. Valencia'nın Paris Saint-Germain'e kaybetmesiyle birlikte, Arsenal'ın grubu zirvede tamamlamak için Inter'i yenmesi gerekmekteydi. Takım, 1-0 geriye düştüğü maçta Alyaksandr Hleb ve Robin van Persie'nin attığı gollerle rakibini 2-1 yenerek kupayı kazandı.
Mart 2007'de Arsenal tarafından, iç saha maçlarına ev sahipliği yapan Emirates Stadyumu'nda, sezon öncesi bir hazırlık turnuvası düzenlemeyi planladıklarına dair bir açıklama yapıldı. Genel müdür Keith Edelman, planlarının henüz araştırma safhasında olduğunu ve "turnuvanın sezon öncesinde, Temmuz ayı sonlarında gerçekleştirileceğini, biletlerin fiyatının makul bir seviyede olacağını ve turnuvanın heyecan verici bir olay olabileceğini" düşündüklerini söyledi. Turnuvanın ayrıntıları beş hafta sonra resmen açıklandı. Organizasyona İtalya'nın Internazionale Milano, Fransa'nın Paris Saint-Germain ve Almanya'nın Hamburger takımları katılımcı olarak davet edildi. Ancak Hamburger'in UEFA Intertoto Kupası'na katılması nedeniyle turnuvaya katılamaması sebebiyle, yerine İspanya'nın Valencia takımı davet edildi. İki gün süren turnuvayı stadyumda 110.000'den fazla seyirci takip etti.
Internazionale Milano, turnuvanın açılış maçında Valencia ile karşı karşıya geldi. Karşılaşmanın 13. dakikasında Jaime Gavilán'ın, rakip ceza sahasına açılan ortada, altı pas köşesinden kaleci Francesco Toldo'nun kollarının altından topu ağlara göndermesiyle Valencia 1-0 öne geçti. Valencia oyuncusu Iván Helguera'nın müdahalesiyle Luís Figo penaltı bekledi ancak hakem Alan Kelly devam kararı verdi. Internazionale Milano oyuncusu Maxwell'in şutu direkten döndü. Internazionale Milano ilk yarı bitmeden Valencia karşısında ikinci golü kalesinde gördü. Valencia, Marco Materazzi'nin ceza sahasının dışında David Villa'ya yaptığı faul ile birlikte frikik kazandı. Frikiği kullanan Villa'nın şutu baraja çarparak ağlarla buluştu. İkinci yarıda her iki takımda başka gol bulamayınca maç 2-0'lık Valencia üstünlüğüyle sona erdi.
Ev sahibi Arsenal, sonraki maçta Paris Saint-Germain ile karşılaştı. Arsenal'ın orta saha oyuncusu Mathieu Flamini, Nicklas Bendtner'in indirdiği topu rakip ceza sahasında gelişine vuruşla ağlara gönderdi ve ilk yarının sonunda attığı golle takımının ilk devreyi 1-0 önde kapatmasını sağladı. Arsenal teknik direktörü Arsène Wenger, takımının dizilişini 4-4-2'den 4-4-1-1'e çevirdi ve beş oyuncu değişiklik yaptı. Sağ bekte görev yapan Emmanuel Eboué'yi orta sahaya ve Alyaksandr Hleb'i de Bendtner'ın arkasına yerleştirdi. Maçın 70. dakikasında Bendtner, Denílson'un kornerden yaptığı ortada takımını 2-0 öne geçiren golü attı. Péguy Luyindula maçın 80. dakikasında, skoru 2-0 olarak belirleyen golü attı. Bendtner ise kullandığı bir penaltı vuruşundan da yararlanamadı.Turnuvanın ikinci gününde Paris Saint-Germain, Valencia'yı üç golle geçti. Fransız takımı Arsenal'a kaybedilen maçtaki kadrodan beş farklı oyuncu ile sahaya çıktı. Amara Diané ve David N'Gog, karşılaşmanın ilk 30 dakikasında attıkları birer golle Paris'i 2-0 üstünlüğe taşıdılar. Valencia, devre arasında dört değişiklik yaptı. Bunlardan birisi Fernando Morientes'ti ve topla ilk buluşmasında sakatlık geçirdi. Karşılaşmanın bitimine 5 dakika kala yedek oyuncu Luyindula, takım arkadaşı Loris Arnaud'dan aldığı pasta, kalesini boşaltan Timo Hildebrand'ında yardımıyla topu boş kaleye yollayarak maçın skorunu belirledi.Turnuvanın son maçında ev sahibi Arsenal ile Internazionale Milano karşılaştı. William Gallas'ın hatasında Internazionale Milano forveti David Suazo kaleci Jens Lehmann'ı geçerek takımını 1-0 öne geçirdi. Emirates Cup'ı kazanması için Internazionale Milano'yu yenmek zorunda olan Arsenal, maçın 62. dakikasında 1-0 geriye düştü. Golden beş dakika sonra, Eboué ve Bacary Sagna ikilisinin becerileriyle rakip ceza sahasındaki Hleb'e bir pas çıkardılar. Hleb gelişine vurdu, ancak kaleci Toldo şutu kurtardı. Toldo'dan gelen top tekrar Hleb'in önünde kaldı ve bu sefer uzak köşeye yaptığı vuruşla takımına eşitliği kazandıran golü attı. Maçın bitimine beş dakika kala, Eboué'nin uzun pasında rakip ceza sahasının köşesinde topla buluşan Robin van Persie, karşısındaki rakibini çalımlayarak uzak köşeye yaptığı vuruşla takımına kupayı kazandıran golü kaydetti. Wenger maçtan sonra yaptığı açıklamada ise van Persie'nin attığı golün harika olduğunu ve önemli olanın takım olarak çok iyi oynamaları olduğunu kaydetti.
Toplam iki maç oynayan takımlar, her galibiyete üç, her beraberliğe bir ve attıkları her gol için de bir puan kazandılar.
GenelSaaid, Hamdan (10 Eylül 2015). "Emirates Cup 2007". Rec.Sport.Soccer Statistics Foundation (RSSSF). 5 Mart 2016 tarihinde kaynağından arşivlendi. Erişim tarihi: 9 Temmuz 2016.

2008 Japonya Grand Prix (resmî adıyla XXXIV Fuji Television Japonya Grand Prix), 12 Ekim 2008 tarihinde Oyama, Japonya'daki Fuji Speedway pistinde yapılan Formula 1 yarışı. Toplam 18 yarışlı 2008 Formula 1 sezonunun 16. yarışıdır. Renault takımından Fernando Alonso yarışa 4. sırada başlayıp, 67 tur sonunda zafere ulaşmış; onun ardından gelen Sauber pilotu Robert Kubica ikinciliği, Ferrari'den Kimi Räikkönen ise üçüncülüğü elde etmiştir.
Sezonun sonunda sürücüler şampiyonluğuna ulaşan Lewis Hamilton, yarışa Räikkönen'in yanında pol pozisyonunda başlamasına rağmen, aldığı sonuçla şampiyonadaki rekabetin artmasına yol açtı. Hamilton'un McLaren'daki takım arkadaşı Heikki Kovalainen ise Alonso'nun hemen yanında üçüncü sıradan yarışa başladı. Hamilton ilk virajda geç fren yaparak Räikkönen'i dışarıya kaymaya zorladı. Sonrasında ise aşırı agresif hareketleri yüzünden ceza alırken, bu durum İngiliz basınında tepkilere yol açtı. Hamilton'un şampiyonlukta en önemli rakibi olan Ferrari pilotu Felipe Massa ise ikinci turda Hamiton'un aracına temas edip spin atmasına sebep olduğu için ceza aldı. Bu kazadan sonra tüm araçların gerisinde kalan Hamilton, yarış sonuna kadar yeniden puan alabileceği bir noktaya gelemedi. Massa ilerleyen bölümlerde bu kez Toro Rosso takımından Sébastien Bourdais ile çarpışırken, yarışı 6. sırada tamamlayan Bourdais yarışın ardından cezalandırılarak 10. sıraya düşürüldü. Verilen bu ceza, yarış medyası ve eski sürücüler tarafından büyük bir eleştiri konusu yapıldı.
İki hafta önceki Singapur Grand Prix'inde 15. başlayarak yarışı kazanan Alonso, böylece üst üste ikinci galibiyetine ulaştı. Son turlarda Räikkönen'i, ısrarlı ataklarına rağmen arkasında tutmayı başaran Kubica 2. sırayı alırken, Massa yarışı 7. bitirip Sürücüler Şampiyonası'nda Hamilton'la arasındaki puan farkını beşe düşürdü. Markalar Şampiyonası'nda ise Ferrari, sezonun bitmesine iki yarış kala McLaren'in yedi puan önünde yer aldı.
Grand Prix, her biri iki pilotlu 10 takımdan toplam 20 pilotun katılımıyla yapıldı. Markalar olarak da anılan bu takımlar Ferrari, McLaren-Mercedes, Renault, Honda, Force India, Sauber, Toyota, Red Bull Racing, Williams ve Toro Rosso idi.Yarış öncesi Sürücüler Şampiyonası'nda McLaren'dan Lewis Hamilton 84 puanla birinci, Ferrari'den Felipe Massa ise 77 puanla ikinci durumdaydı. Bu ikilinin arkasında BMW Sauber'den Robert Kubica 64 puanla üçüncü, Massa'nın takım arkadaşı olan bir diğer Ferrari pilotu Kimi Räikkönen 57 puanla dördüncü ve Kubica'nın takım arkadaşı Nick Heidfeld 56 puanla beşinci olarak sıralanmaktaydı. Markalar Şampiyonası'nda McLaren, bir önceki yarış sonrası geride bıraktığı rakibi Ferrari'nin 1 puan önünde, 135 puanla liderken; BMW Sauber 120 puanla üçüncü sırada, arkasındaki Renault ise 51 puanla dördüncülük için çekiştiği Toyota'nın 5 puan önünde bulunmaktaydı.Felipe Massa, sezonun bir önceki yarışının yapıldığı Singapur'da başarısız bir pit stoptan sonra birincilikten arka sıralara düşmüş, şampiyonanın bitimine üç yarış kala Hamilton'la olan puan farkı 7'ye yükselmişti. Buna rağmen Massa "Singapur'da puan farkının nasıl bir anda bir puandan yedi puana yükseldiğine bakarsanız, bunun tam tersinin de kolayca gerçekleşebileceğini görürsünüz." diyerek şampiyonluğa olan inancını koruduğunu göstermişti. Hamilton ise şampiyonluk şansını devam ettirebilmesi için temkinli bir yarış stratejisi izlemenin önemini vurgulamıştı:
Fernando Alonso için Singapur Grand Prix'i, 2007'yi McLaren'la geçirip Renault'ya döndükten sonra kazandığı ilk Formula 1 yarışı olmuştu. Yarışa 15. sırada başlayıp, erken bir pit stop yapmasına rağmen; takım arkadaşı Nelson Piquet Jr.'un kazası sonrası Alonso liderliğe yükselmeyi başarmıştı. Öndeki grubun pistin kaza kalıntılardan temizlenmesi sırasında pit stop yapma şansı bulamayıp pite girmeyi ertelemesi, ağır benzin yüküne sahip Alonso'nun öne geçmesine olanak tanıdı. Bu performansa rağmen Fuji'de kendisine, takımı Reanult'un Ferrari ve McLaren ikilisinin hızına yetişip yetişemeyeceği sorusu yöneltilen Alonso; "Önde rekabet edebilmek için odaklanmaya devam etmeli ve Singapur'daki performansımızı korumaya çalışmalıyız." şeklinde yanıt vermişti. Renault teknik sorumlusu Bob Bell ise takımın sezon başından beri gösterdiği ilerlemenin umut verici olduğunu belirtmiş ancak "bu sezon McLaren ve Ferrari'yi yakalayamayacağımızın farkındayız" demişti. Bell'e göre takımın son yarışlardaki hedefi daha fazla Grand Prix kazanarak Markalar Şampiyonası'nda Toyota'nın önündeki dördüncülüğünü korumaktı.Uluslararası Otomobil Federasyonu (FIA), motor sporlarının yönetim birimi, Make Cars Green (Arabaları Yeşil Yap) adlı kampanyanın Formula 1 ayağını Japonya Grand Prix'inde başlattı. Buradaki yarışlarda çevre dostu sürüşü desteklemek için lastik olukları yeşile boyandı. FIA başkanı Max Mosley durumu "FIA gelecekte motor sporlarına yapılacak yatırımların, geniş çerçevede kamunun yararına olacak teknolojilerin gelişimine yardım etmesini sağlamakta kararlıdır." şeklinde ifade etmişti. Formula 1 yarışlarında her zaman olduğu gibi Bridgestone, Japonya'ya iki farklı lastik getirmişti. Bunlardan yumuşak olanı oluklarından birindeki beyaz çizgi ile ayırt edilebiliyordu.
Pazar günkü yarış öncesi iki tanesi cuma, bir tanesi cumartesi olmak üzere toplam üç antrenman seansı yapıldı. Cuma günü sabah ve öğlen yapılan seanslar 90'ar dakika, cumartesi sabah yapılan üçüncü seans ise bir saat sürdü. Havanın güneşli, zeminin kuru olduğu cuma seanslarının ilkinde Massa'dan saniyenin onda ikisi kadar hızlı olan Hamilton 1:18.190'lık derecesiyle en hızlı pilot oldu. McLaren sürücüsü Heikki Kovalainen Massa'dan çok küçük bir farkla daha yavaş kalırken; Räikkönen, Alonso ve Piquet de Hamilton'dan sonraki bir saniyelik zaman dilimde yer alarak turu en hızlı altı sürücü olarak tamamladı. Aynı günün ikinci antrenman seansında ise Toyota'dan Timo Glock 1:18.383 ile Alonso, Hamilton, Massa, Räikkönen ve Red Bull'dan Mark Webber'in önünde en hızlı sürücü oldu. Kıyasıya bir rekabetin olduğu turda, en hızlı on yedi pilot Glock'tan sonraki bir saniye içinde sıralanmıştır. Yol tutuşunun düştüğü nemli bir zeminde yapılan cumartesi sabah seansında birçok araç kayarak yarış çizgisini kaybetti ve kaçış alanlarını kullanmak zorunda kaldı. Bu bölümde Kubica 1:25.087 ile en hızlı zamana imza atarken; Glock, Piquet, BMW'den Nick Heidfeld, Williams'tan Kazuki Nakajima, Red Bull'lu David Coulthard ve Massa en iyi yedili oldu. Hamilton ancak on birinci olabilirken, sırasıyla 16. ve 17. olan Kovalainen ve Räikkönen'in önünde kendine yer buldu. Force India'nın iki pilotu Adrian Sutil ile Giancarlo Fisichella seansın büyük bölümünü çeşitli mekanik sorunlar yüzünden garajlarında geçirdi.Cumartesi günü öğlen yapılan sıralama turları üç bölümden oluşmaktaydı. 20 dakikalık ilk bölümde ilk 16 dışında kalan sürücüler, 15 dakikalık ikinci bölümde ise en hızlı 10 dışında kalanlar eleniyordu. son bölümde pol pozisyonuyla beraber ilk 10'un nasıl sıralanacağı ortaya çıkıyordu. Son bölüme ulaşmayı başaramayan araçlara yarıştan önce benzin ekleme hakkı veriliyor, yani bu sürücüler elemelerde daha hafif araçlarla yarışmış oluyorken; son bölüme katılanlara benzin izni verilmiyor, yani bu sürücülerin önceki turlardan daha fazla benzin taşımalarına müsaade edilmiyordu.
Hamilton 1:18.404'lük derecesiyle 2008 sezonundaki altıncı pol pozisyonuna ulaşırken, final bölümünün büyük kısmını en hızlı olarak sürdüren Räikkönen ile birlikte en öndeki ikiliye yerleşti. Bölümün bitimine doğru üçüncü sıranın sahibi olan Massa, son dakika turlarıyla sırasıyla üçüncü ve dördüncü sırayı kazanan Kovalainen ve Alonso tarafından beşinci sıraya itildi. Kubica, altıncı olarak Toyota pilotları Jarno Trulli ve Glock ile Torro Rosso pilotları Sebastian Vettel ve Sébastien Bourdais'in önünde yer aldı. Red Bull sürücüleri 11. Coulthard ile 13. Webber'in arasına Piquet girmeyi başarırken; piste çıkan tek Japon sürücü olan Nakajima, Williams'tan takım arkadaşı Nico Rosberg'in önünde 14. sırayı aldı. Birinci bölümün büyük kısmını aracının ayarlarıyla uğraşarak geçiren Hiedfield ise ancak takım arkadaşı Kubica'nın on sıra gerisinde 16. olabildi. Honda'nın kendi seyircisi önünde sürücüleri Rubens Barrichello ile Jenson Button 17. ve 18. sırada kalırken; sonda kalan Force India pilotlarından Sutil, takım arkadaşı Fisichella'yı 0,8 saniye gibi rahat bir farkla geçerek 19. çizginin sahibi oldu.
Yarış öncesinde pist bölgesi yağışsız, hava sıcaklığı 16 °C (61 °F), pist sıcaklığı 21 °C (70 °F) düzeyindeyken, koşulların yarış süresi boyunca bu şekilde kalması bekleniyordu. Ön bölümdeki pilotların büyük bölümü yarışa sert lastiklerle başlarken, sadece Massa yumuşak lastikleri tercih etmişti. Yarışın başlamasıyla birlikte Räikkönen, çizgisini kaybeden Hamiton'dan daha iyi bir kalkışla ilk viraja girilirken öne geçmiş; fakat Ferrari'nin hava koridoruna giren McLaren pilotu virajda içeriye yönelerek Räikkönen'i geride bırakmıştı. Virajın iç bölümünde kötü frenleme yüzünden Hamilton'un ön tekerlekleri kilitlenmiş; bu sırada Hamilton ve Kovaleinen ikilisi Räikkönen'in aracına temas ederek onu pist dışına çıkmaya zorlamıştı. Üç pilotta kaza sonunda sıralamalarını kaybederek geriye düştü. Henüz ısınmamış lastiklerin kilitlenmesinden kaynaklanan çarpışmalardan kurtulan Kubica, virajdan sonra Alonsa ve Kovalainen'in önünde liderliği ele geçirdi. Barrichello'ya arkadan çarpan Fisichella'nın aracından kopan karbon fiber parçalar piste dağılırken; Coulthard ise önce Bourdais daha sonra da Piquet'e temas etmiş, yaşadığı süspansiyon sorunu sebebiyle ikinci viraj sonrası kayarak bariyerlere çarpmıştı. Nakajima, Coulthard'ın aracından kaçmak için pist dışına yönelmek zorunda kalmış; ancak ön kanadını kaybederek geri dönebilmişti. Japon sürücü tur sonunda yeni kanat için pit stop yapmak zorunda kaldı.
Kubica; 1. turun sonunda Alonso, Kovalainen, Trulli, Massa, Hamilton ve Räikkönen'in önünde lider durumdaydı. 2. turda Massa, 10. virajda şikana girerken geç frenledi. Bu esnada Hamilton onu geride bıraktı; ancak bordürlerin üstünden geçen Massa virajın çıkışında McLaren pilotuna çarptı. Aldığı darbeyle spin atan Hamilton, turun sonunda pite girerek lastiklerini değiştirip benzin aldı. pit dönüşünde ise kendisine ancak 18. sırada yer bulabildi. Massa ise yarışı 7. sırada sürdürüyordu. 10. turda Trulli'yi 10. virajın iç bölümünde geride bırakan Räikkönen 4. sıraya yükseldi. Ferrari pilotunun bir saniyeden daha fazla önünde üçüncü olan Kovalainen 1:19.258 ile 12. turda en hızlı tur zamanına imza atmış, Räikkönen ise buna dört tur sonra 1:19:193'lük tur zamanı ile karşılık vermişti. 6. ve 7. turlarda pite girmesine rağmen kırılan koltuğu yüzünden araç hakimiyetinde yaşadığı problemler Glock'un pistteki karbon fiber parçalarının oluşturduğu bir kesik ise Sutil'in, Coulthard'tan sonra yarış dışı kalan diğer iki pilot olmasına yol açtı.17. turda Massa ve Hamilton pitten geçme cezası aldı. Massa Hamilton'a çarptığından, Hamilton ise ilk virajda Räikkönen'i pist dışına çıkmaya zorladığından dolayı bu cezaya çarptırıldı. Hamilton cezasını hemen yerine getirmeyi seçerken, Massa önce 18. turda bir pit stopla benzin alıp lastiklerini değiştirdi. Daha sonra da 20. turda pitten bu sefer cezası için geçti; yarışa döndüğünde Hailton'un hemen önünde 14. durumdaydı. Diğer pilotlardan Kubica ile Räikkönen de 17. turda benzin ve lastikler için pit stop yaptı. Aynı tur içinde Kovalainen motor problemi yaşayınca aracını kenara çekerek yarışa daha fazla devam edemedi. Alonso 18. turda pite girince liderliği geçici olarak henüz pit yapmamış pilotlardan Kubica'ya bıraktı. Sonraki altı tur içinde Trulli, Vettel ve Bourdais üçlüsü de pit stoplarını yaparken, 21. turda Fisichella vites kutusu sorunu yüzünden yarış dışı kaldı. 28. turda ilk pit stopunu yapan Piquet yarışa Bourdais'in önünde dönmeyi başarmış; bu sırada ön bölümde Alonso Kubica farkı 7.8 saniyeye ulaşmıştı.  Bir tur sonra Massa Button'u geride bırakarak 12. sıraya yükseldi.
Fernando Alonso 1:19 civarında turlar atmaya devam ederken, 41. turda 1:19.101'lik zamanıyla yarışın o ana kadarki en hızlı turunu attı. Bu performansla Kubica ile aralarındaki fark 12 saniyenin üzerine çıkmıştı; Räikkönen ise Kubica'nın 5 saniye kadar gerisinde üçüncü sıradaydı. Alonso 43. turda ikinci kez pit stop yaparak yumuşak lastiklerle piste döndü. Takım telsizinde önden kopma yaşadığından şikayet eden Kubica 46. turda ikinci kez pit stop yaparken, Räikkönen iki tur sonra pit alanında görüldü. Trulli, Bourdais, Vettel ve Piquet de sonraki 5 tur içinde pite girerek yarış sonuna kadar yetecek benzin takviyesi yaptı. Bourdais 51. turda pit alanından piste 7. olarak dönmekteyken, o sırada henüz son pit stopunu yapmamış 8. sıradaki Massa onu geçmeye çalıştı ama iki araç çarpıştı. Spin atan Massa, Bourdais'in arkasında kalsa da yarışa devam etmeyi başardı. Üç tur sonra, yarış komiserleri kazayı incelemeye aldıklarını ve kararın yarış sonrasında çıkabileceğini açıkladı. 52. turda Räikkönen ilk viraja yaklaşırken Kubica'nın hava koridorunu kullanıp geçmek için hamle yaptı; ancak geç fren yapan Kubica, bu önleyici manevrayla yerini korudu. Bir sonraki turda Räikkönen atağını tekrarlarken bu sefer ilk viraj içinde iyi bir frenlemeyle kendisini arkada tutmaya çalışan Kubica ile yan yana geldi. Üçüncü virajda içerde kalıp yarış çizgisini koruyan sol bölümdeki Kubica, Räikkönen'in çizgiyi kaybedip kaçış alanına taşmasını sağladı. Räikkönen daha sonra BMW pilotunun arkasında piste geri döndü. Kubica-Räikkönen arasındaki bu mücadele sonraki iki tur boyunca özellik ilk viraj içinde devam etse de Polonyalı pilot ikinci sıradaki yerini korumayı başardı.
53. turda pite giren Massa, Heidfeld'in arkasında 10. sıradan yarışa döndü. Hemen ardından 55. turda 1:18.426'lık derecesiyle yarıştaki en hızlı turu attı. Bu arada Piquet, 60. turda beşinci virajı dıştan alarak zaman kaybetmeden önce, Räikkönen ile arasındaki farkı bir saniyenin altına kadar düşürmüştü. Yine 60. turda Massa Heidfeld'i geçerek 9. sıraya yükseldi ve Webber'e yaklaşmaya başladı. 65. turda düzlük sonunda Massa Webber'i geçmek için hamle yaptıysa da, Avustralyalı pilot pistin sağ tarafında pozisyon alarak yerini korudu. Ancak daha sonr, pisti sınırlayan çizgileri geçip pit yolunun çıkışına doğru kayan Massa bu defa Webber'i geride bıraktı; birinci virajda onu arkasında tutmayı başaran Massa böylece 8.'liğe yerleşti. 67 tur sonunda bitiş çizgisini ilk geçen pilot olan Alonso, sezondaki ikinci zaferine Kubica'nın yaklaşık beş saniye önünde ulaştı. Räikkönen üçüncü sırada yer alırken, onu sırasıyla Piquet, Trulli, Bourdais, Vettel ve Massa takip etti. Webber, ağır aracıyla sıralama turlarındaki kötü derecelerini düzeltemeyen Heidfeld'in önünde 9. olurken; Rosberg Hamiton'un önünde 11. oldu. Araçlarının Fuji pistindeki performansından şikayetçi olan Honda pilotları Barrichello ile Button sonraki iki sıranın sahibi oldu. Yarışın başlarındaki pit stopundan sonra toparlanamayan Nakajima ise 15. ve son sırada yarışı tamamladı.
Podyumda yer alan pilotların katıldığı yarış sonrası düzenlenen basın toplantısında Fernando Alonso, birinci ve ikinci pit stoplar arasını kısa tutma kararı hakkında "Bazen bunu yapabilirsiniz, bazen yapamazsınız ve bugün araç mükemmel olunca bunu deneyebildim." şeklinde açıklama yaptı. "Şu an her şeyi başarabileceğimizi hissediyorum" diyen Alonso, geri kalan yarışlarda aracına olan güvenini ortaya koydu. Diğer isimlerden Robert Kubica yarışta aldığı ikinciliğin, sezonun başlarındaki Kanada Grand Prix galibiyetinden daha iyi olduğunu söyledi. Polonyalı sürücü, takımı BMW Sauber'in sezonun başından beri araçta bir iyileştirme gerçekleştirememesine rağmen alınan bu podyum derecesini "takımın içinde bulunduğu zor dönemde alınmış çok iyi bir sonuç" olarak niteledi. Üçüncü Kimi Räikkönen ise yarışı "ilk virajda en öndeyken sonra geride kalmak iyi olmadı. Önde kalmak bize daha iyi bir sonuç getirebilirdi ve bu yüzden biraz hayal kırıklığına uğradım; fakat yarışmak zaten böyle bir şey" sözleriyle değerlendirdi. Finlandiyalı pilot ayrıca, Kovalainen'in ilk virajdaki temasından sonra aracının kontrolünde sorunlar yaşadığını ve bu durumun üçüncülükten daha iyi bir derece yapmasına engel olduğunu belirtti.Yarıştan 40 dakika sonra Sébastien Bourdais'e yarışın 50. turunda Massa ile karıştığı kaza sebebiyle komiserler tarafından 25 saniye ceza verildi. Sürücü bu kararla 6.'lıktan 10.'luğa gerilerken, Massa 7. sıraya yükselerek Sürücüler Şampiyonası için bir puan daha kazanmış oldu. Bourdais yaşanan olayda Massa'yı aşağıdaki sözleriyle suçladı:
Massa ise yarış organizatörlerinin verdiği karara katıldığını belirtti ve suçlamaları şu sözlerle reddetti: "Söyleyecek çok fazla şey olduğunu düşünmüyorum: Ben o an viraja girmiştim ve o bana arkadan çarparak spin atmama yol açtı." Verilen bu ceza medyadan çokça eleştiri aldı. GrandPrix.com sitesi Bourdais'in "birden ortadan kaybolamayacağı" yorumuyla, kararı "tuhaf" olarak niteledi. ITV kanalından James Allen FIA yarış direktörü Charlie Whiting'in yarıştan önce yaptığı, pit yolundan çıkan araçların geçiş üstünlüğü olduğu şeklindeki açıklamayı hatırlatarak, buna göre cezanın "saçmalık" olduğu yorumunda bulundu. Fransız spor gazetesi L'Équipe de yarış organizatörlerinin kararını, iki pilotun da yarış çizgisini koruduğunu ve olayın normal bir kazadan ibaret olduğunu yazarak, eleştirdi. Daha önce beş yıl boyunca Formula 1 pilotluğu yapmış olan Mark Blundell ise "Kağıt parçalarını, grafikleri, telemetriyi inceleyebilirsiniz fakat bir pilotun aklından geçenleri, bu konuda tecrübeniz olmadan anlayamazsınız." diyerek ceza kararlarının alındığı yarış organizatörleri toplantılarına eski pilotların da katılmasını istedi. Blundell'in bu önerisi, 2010 sezonunda her Grand Prix'te bir yarış organizatörünün eski F1 pilotlarından olması kuralının uygulanmaya başlamasıyla hayata geçmiş oldu.
Yarışın eleştiri konusu olan diğer ismi ise, ilk virajdaki agresif hareketleri İngiliz basınında tartışılan, Lewis Hamilton'du. The Times 'tan Edward Gorman, Hamilton'un hamlesini "acelecilik ve ehlileşmemiş agresiflik" olarak tanımlarken, İngiliz pilotun "Räikkönen'i geçmek için yaptığı kamikaze hareketiyle bir kumar oynadığını" söyledi. BBC televizyonundan Andrew Benson ise "Hamilton hala iyi bir konumda ancak eğer şampiyonluğu üst üste ikinci kez kaybetmek istemiyorsa, sezon başından beri yaptığı hataları azaltmalı." yorumunda bulundu. İtalyan La Gazzetta dello Sport gazetesi Hamilton'un "her zamanki aşırı agresifliğinin" cezasını çekmeye başladığını yazarken; İngiliz pilot "Bir hata yaptım ve bedelini ödedim." şeklinde konuştu.McLaren pilotu değerlendirmelerinde ayrıca, Massa'nın ikinci turda aracına yaptığı teması "olabileceği kadar planlı" olarak niteledi. Suçlamayı kabul etmeyen Massa "İki tekerleğim çakılın içindeydi. Aracı durduramazdım ve çakıldaydım çünkü o beni çakıl bölüme doğru itti." dedi. Kazanın görüntülerine göre yaşanan temas Massa'nın hatasıydı ancak kasıtlı değildi. The Daily Telegraph gazetesi yazarı Simon Arron Hamilton'un kasıtlı temas iddialarına "önemsiz ve mantıksız" diyerek, yaşananın basit bir yarış kazası olduğunu belirtti. Yarış sonrası oluşan Sürücüler Şampiyonası puan tablosunda sezonun bitimine iki Grand Prix kala 1.-2. farkı Hamilton lehine beş puanda kaldı. McLaren'in puan alamadığı, Ferrari'nin üçüncülük ve yedincilik kazandığı Markalar Şampiyonası'nda ise Ferrari yedi puanlık bir üstünlük yakaladı.

2010 FIFA Dünya Kupası Finali, 11 Temmuz 2010'da Güney Afrika'nın Johannesburg şehrindeki Soccer City Stadyumu'nda, 2010 FIFA Dünya Kupası'nı kazanan takımı belirlemek için oynanan maçtır. Normal süresi 0-0 berabere biten maçta Hollanda'yı, uzatmaların 116. dakikasında Andrés Iniesta'nın attığı golle 1-0 yenen İspanya, kupanın sahibi oldu. Gösterilen sarı kartların çokluğu ve Hollanda'nın sert futbolu eleştirildi.
FIFA Dünya Kupası'ndaki en büyük başarısını 1950'deki dördüncülükle elde eden İspanya, bu şampiyonlukla birlikte, kupayı ilk kez kazanmış oldu. 1974 ve 1978'de kaybettiği final maçlarının ardından Hollanda, bu maçı da kaybederek bu alanda bir rekora imza attı. Maçın ardından, ilk kez bir Avrupa takımı, kendi kıtası dışında düzenlenen Dünya Kupası'nı kazanmış oldu.
Finalist takımlar Hollanda ile İspanya, daha önce hiçbir Dünya Kupası ya da Avrupa Şampiyonası'nda karşılaşmamışlardı. İlk defa 1920 Yaz Olimpiyatları'nda karşılaşan bu iki takım arasında toplamda dokuz maç oynandı. Her iki takım da dörder maçı kazanırken, bir maç berabere sonuçlandı.Her iki ekip de daha önceden Dünya Kupası'nı kazanmamışlardı. Hollanda daha önce iki kez finale yükselse de finalde kaybetmişti. 1974 Dünya Kupası Finali'nde Batı Almanya'ya 2-1, 1978 Dünya Kupası Finali'nde ise Arjantin'e 3-1'lik skorlarla yenilerek her iki turnuvayı da ikinci sırada tamamladı. İspanya için ise finale kadar yükselmek, Dünya Kupası tarihinin en büyük başarısı oldu. 1950 Dünya Kupası'nı dördüncü tamamlayan İspanya; 1934, 1986, 1994 ve 2002'deki etkinliklerde ise çeyrek finale yükselmişti. İspanya, Dünya Kupası finalinde oynayan 12. farklı takım oldu.Maçın sonunda Hollanda, yükseldiği finallerin dördünü kaybeden Almanya'nın ardından, finalde en fazla kaybeden ikinci takım oldu. İspanya ise kazandığı kupayla, kupa sayısı bakımından İngiltere ve Fransa ile eşitlendi ve Dünya Kupası'nı kazanan 8. farklı ülke oldu.
2010 Dünya Kupası'na İspanya, son Avrupa Şampiyonası olan 2008 Avrupa Şampiyonası'nın şampiyonu ve 2007'den 2009'a kadar oynadığı 35 maçta hiç kaybetmeyerek (eleme grubunda oynadığı 10 maçın tamamını da kazanarak), bu alanın rekorunu elinde bulunduran takım olarak katıldı. Hollanda ise, eleme gruplarında oynadığı sekiz maçın tamamını kazanmış ve grubunu lider olarak tamamlayarak turnuvaya katılım hakkı elde etti.Turnuva öncesinde oynadığı hazırlık maçlarında Meksika'yı 2-1, Gana'yı 4-1, Macaristan'ı ise 6-1'lik skorlarla geçen Hollanda, 6 Haziran'da Güney Afrika'ya ulaştı. Macaristan maçının ikinci yarısında sakatlanan Arjen Robben ise kafileden 6 gün sonra, 12 Haziran'da Güney Afrika'ya geldi. İspanya da, Hollanda gibi turnuva öncesinde oynadığı üç hazırlık karşılaşmasını da kazandı. Suudi Arabistan'ı 3-2, Güney Kore'yi 1-0, Polonya'yı ise 6-0 ile geçen İspanya; turnuvanın başladığı gün olan 11 Haziran'da Güney Afrika'ya gelerek 32 takım içerisinde ülkeye giriş yapan sonuncu takım oldu.Kura sonucu düştüğü E Grubu'nda, Danimarka'yı 2-0, Japonya'yı 1-0, Kamerun ise 2-1 yenerek grubundaki tüm maçları kazanan ve kalesinde sadece bir gol gören Hollanda, grubu 9 puanla birinci sırada bitirdi. 2. turda Slovakya'yı 2-1 ile geçen takım, çeyrek finalde kupayı en çok kazanan takım olan Brezilya ile eşleşti. 1-0 geriye düştükleri maçtan 2-1'lik galibiyetle ayrılan Hollanda; yarı finalde, yine eski şampiyonlardan Uruguay'ın rakibi oldu. Maçtan 3-2'lik galibiyetle ayrılan Hollanda, böylece Ekim 2008'den beri oynadığı 14. maçı da kazandı. H Grubu'nda mücadele eden İspanya ise; İsviçre ile oynadığı ilk maçından 1-0 yenik ayrıldı. Devamında oynadığı maçlarda Honduras'ı 2-0, Şili'yi 2-1'lik skorlarla geçerek grubunu 6 puanla lider olarak bitirdi. 2. turda komşusu Portekiz'i, çeyrek finalde Paraguay'ı, yarı finalde ise eski şampiyonlardan Almanya'yı 1-0'la geçerek finalde Hollanda'nın rakibi oldu.Finale giden yolda oynanan altı maçta Hollanda 12 gol atıp 5 gol yerken, İspanya 7 gol atıp kalesinde 2 gol gördü. Maçtan önce Hollandalı Wesley Sneijder ile İspanyol David Villa, Alman Thomas Müller ve Uruguaylı Diego Forlán ile birlikte, beşer golle gol kralı konumundaydılar. Bu iki oyuncu, aynı zamanda takımlarında birden fazla gol kaydeden tek oyuncular idi.
Final, tüm turnuva boyunca kullanılan top olan Adidas Jabulani'nin altın renkli modeli Adidas Jo'bulani ile oynandı. Topun ismi; maçın oynanacağı Soccer City'nin bulunduğu şehir olan Johannesburg'un takma adı "Jo'burg"dan gelmektedir. Topun altın renkli olması, kupanın rengiyle birlikte, şehrin bir diğer takma adı "Altın Şehri"ne de atıfta bulunmaktadır. 2006 Dünya Kupası finalinde kullanılan +Teamgeist Berlin'in ardından Jo'bulani, Dünya Kupası finali için özel olarak üretilen ikinci top olmuştur.
Futbol Federasyonuna bağlı Howard Webb, final maçının hakemi olarak görevlendirildi. Yardımcı hakemlik görevleri İngiliz Darren Cann ile Mike Mullarkey'e, dördüncü ve beşinci hakemlik görevleri ise sırasıyla Japon Yuichi Nishimura ile Toru Sagara'ya verildi. Webb, 1950 Dünya Kupası finalindeki George Reader, 1954 Dünya Kupası finalindeki William Ling ve 1974 Dünya Kupası finalindeki Jack Taylor'dan sonra, Dünya Kupası final maçında görev alan dördüncü İngiliz hakem oldu.
Rotherham, Güney Yorkshire'da polislik yapan 1971 doğumlu (38 yaşında) Webb, 2003'ten beri Premier League maçlarında görev yapmaktaydı. 2005'te FIFA kokartına sahip olan Webb, 2010 UEFA Şampiyonlar Ligi Finali ile 2009 FA Cup Finali'nde görev yapmıştı. 2010 Dünya Kupası'nda üç maç yöneten Webb'in tüm maçlarında Cann ve Mullarkey ikilisi yardımcılık yaptı. Grup müsabakalarında İspanya-İsviçre ve Slovakya-İtalya maçlarını, 1. turda ise Brezilya-Şili maçını yönetti. Bu üç maçın hiçbirinde kırmızı kartını kullanmayan ve penaltı kararı vermemesine rağmen Webb, maç başına 5,67'lik ortalamayla turnuvanın en çok sarı kart gösteren ikinci hakemi oldu. Finalde gösterdiği 14 sarı (John Heitinga'ya ikinci sarıdan bir kırmızı) kart ile, 1986 finalindeki 6 sarı kartlık rekoru geride bırakarak, 2010 Dünya Kupası Finali'nin en çok sarı kart gösterilen Dünya Kupası finali olmasına yol açtı. Sarı kartların dokuzu maçın normal süresinde gelmişti. Final maçının ardından Webb'in turnuva boyunca gösterdiği sarı kart sayısı 31'e yükseldi ve maç başına gösterdiği sarı kart ortalaması 7,75 oldu.
İspanya kadrosundaki 3 oyuncu İngiltere kulüplerinde oynarken, geriye kalan tüm futbolcular İspanya liglerinde forma giymekteydi. Hollanda kadrosundaki oyuncuların ise dokuzu kendi ülkesinin liginde oynarken, altısı Almanya, beşi İngiltere, ikisi İtalya, teki de İspanya'da kariyerine devam etmekteydi.
2010 FIFA Dünya Kupası maçları boyunca Almanya'nın tüm maçlarını doğru olarak tahmin eden Ahtapot Paul, final için yaptığı tahminde de başarılı oldu.Maç öncesinde Kolombiyalı şarkıcı Shakira sahneye çıktı ve Dünya Kupası için özel olarak hazırlanan "Waka Waka" şarkısını seslendirdi. Shakira'ya, havai fişekler ve ışık gösterileri de eşlik etti. Shakira'nın ardından Ladysmith Black Mambazo sahne aldı. Turnuvaya katılan 32 ülkenin bayraklarının ışık yardımıyla oluşturduğu sahada dans gösterileri düzenlendi.Maçı stadyumda izlemeye gelenler arasında Hollanda ve İspanya kraliyet aileleri ile ev sahibi Güney Afrika'nın devlet başkanı Jacob Zuma, (kupa töreninde stadyumdaki yerini alan) eski devlet başkanı Nelson Mandela, aktivist Desmond Tutu ve Güney Afrikalı oyuncu Charlize Theron bulunmaktaydı. Rafael Nadal ve Pau Gasol de İspanya tribünlerinde yer almaktaydı. Zimbabve Devlet Başkanı Robert Mugabe, eski Birleşmiş Milletler Genel Sekreteri Kofi Annan, Morgan Freeman, Naomi Campbell ve Paris Hilton da maçı izleyenler arasındaydı.
11 Temmuz 2010'da, Johannesburg'daki Soccer City Stadyumu'nda Hollanda ile oynadığı maçı İspanya, maçın 116. dakikasında Andrés Iniesta'nın attığı golle 1-0 kazanarak kupanın sahibi oldu. İspanya, ilk kez Dünya Kupası'nı kazanmanın sevincini yaşadı.Hollanda'nın başlama vuruşunu yaptığı maçta, ilk pozisyon 5. dakikada yaşandı. Xavi'nin kullandığı serbest vuruş sonrası, Sergio Ramos topu kafayla kaleye gönderse de, kaleci Stekelenburg topu parmaklarının ucuyla kornere çeldi. 11. dakikada yine Sergio Ramos sağ kanattan geldi. Yaptığı vuruş kaleye giderken, savunma tarafından kornere çıkarıldı. Korner dönüşü de bu kez Villa'nın yarım volesi yan ağlarda kaldı. 27. dakikada Nigel de Jong'un Xabi Alonso'nun göğsüne attığı tekmeyi hakem Webb sarı kartla cezalandırdı. Hareketin kırmızı kart gerektirdiğini düşünen birçok spor yorumcusu ve köşe yazarı, bu konuda Webb'i oldukça eleştirdi. 34. dakikada centilmenlik gereği topu, kaleci Iker Casillas'a göndermek isteyen Wesley Sneijder'in vuruşu beklenmedik biçimde sekip, İspanyol kaleciyi aştı, Casillas'ın parmaklarının ucuyla topa dokunmasıyla kalede tehlike yaratabilecek bir top kornere gitti. İlk yarının sonlarında, duran top sonrası ceza sahası çevresine toplanan Hollandalı oyuncuların yaptığı üst üste vuruşlardan gol çıkmayınca maçın ilk yarısı 0-0 tamamlandı.
İlk yarıda Hollanda'nın oynadığı defansif futboldan dolayı pek fazla gol pozisyonu yaşanmayan maçın ikinci yarısına İspanya başladı. 62. dakikada Sneijder'in defansın arkasına attığı topa hareketlenen Arjen Robben, kaleci Casillas'la karşı karşıya kaldı. Robben'in yaptığı plase vuruşta Casillas, topu sağ bacağıyla kornere çelmeyi başardı. 69'da sağ kanattan gelen Jesús Navas'ın yerden ortası David Villa ile buluştu; fakat Villa'nın vuruşu yerdeki Gregory van der Wiel'e çarpıp kornere çıktı. 77'de Sergio Ramos, kornerden gelen topa yükselerek kafayı vurdu; ancak top üstten auta çıktı. 83'te Robben yine kaleciyle karşı karşıya kaldı. Bu kez vurmayıp, kaleciyi çalımlamak istese de Casillas buna izin vermedi. Son bölümde ataklarını sıklaştıran İspanya sonucu değiştiremedi ve maç uzatmalara kaldı.
İlk 90 dakikaya nazaran yüksek bir tempoyla başlayan uzatma bölümünün ilk net pozisyonu 95. dakikada yaşandı. 87. dakikada Xabi Alonso'nun yerine oyuna giren Fabregas, kaleci Stekelenburg'la karşı karşıya kaldığı pozisyonu golle sonuçlandıramadı. 96'da ceza sahasına gelen ortada Casillas'ın boşa çıkmasına rağmen, Mathijsen topu kafayla auta gönderdi. 99'da Van Bronckhorst, müsait pozisyondaki Iniesta'ya şut şansı vermedi. 105. dakikada Hollanda takımının kaptanı van Bronckhorst, yerini Edson Braafheid'e bıraktı. Nigel de Jong'un yerine giren Rafael van der Vaart ise kalan dakikalar için kaptanlık pazı bandının yeni sahibi oldu.
109. dakikada John Heitinga, Iniesta'ya yaptığı faulün ardından ikinci sarı kartı görerek kırmızı karttan oyun dışı kaldı. Golden hemen önce, 115. dakikada Sneijder'in kullandığı serbest vuruş Fabregas'a çarpıp dışarı çıksa da, hakem Webb pozisyonu göremedi ve aut kararı verdi. Pozisyonun devamında Fabregas'ın attığı pasta, topla buluşan Iniesta, 116. dakikada takımını kupaya götüren golü attı. Golün ardından formasını çıkararak "Dani Jarque siempre con nosotros" ("Dani Jarque her zaman bizimle") yazılı tişörtünü gösteren Iniesta ise sarı kartla cezalandırıldı. Mathijsen, golün ardından yaptığı yoğun itirazlar sonucunda sarı kart ile cezalandırıldı. Kalan kısa süre içerisinde 1 oyuncu eksik oynayan Hollanda, sonucu değiştiremedi ve kupa tarihinde 3. kez finalde kaybetti.
Maçın bitiş düdüğünün ardından stadyumda kutlamalar yapılmaya başlandı. İspanya takımının Katalan futbolcularından Carles Puyol ile Xavi, Katalonya bayrağıyla da zafer turu attı. Kupa töreni başlamadan önce "Irkçılığa hayır" yazılı siyah bir tişört giyen Jimmy Jump lakaplı gösterici, kupaya kırmızı bir şapka takmak istediyse de güvenlik görevlileri tarafından uzaklaştırıldı.4 yıl önce, 2006'daki finalde İtalya'nın kaptanı olarak kupayı kaldıran Fabio Cannavaro, bir çanta içinde kupayı sahaya getirdi. Cannavaro, tribünlerdeki yerini aldıktan sonra sırasıyla Hollanda ve İspanya millî marşları çalındı. Hollandalı futbolcular, kupayı almak için hazırlanan platforma giden rakiplerini alkışladılar.Hollanda teknik direktörü Bert van Marwijk, maçtan sonra yaptığı açıklamada, takımının maçın öneminden dolayı çok hata yaptığını; fakat İspanya'nın sert oyununun da bunda etkili olduğunu söyledi. İspanya teknik direktörü Vicente del Bosque ise maçın çok gergin geçtiğini ve İspanya'nın bu şampiyonluğu hak ettiğini söyledi. Maçın tek golünün sahibi Iniesta, attığı golden sonra gösterdiği tişörtündeki "Dani Jarque: Siempre con nosotros" ("Dani Jarque her zaman bizimle") yazısıyla attığı golü, 8 Ağustos 2009'da geçirdiği kalp krizi sonucu ölen futbolcu Dani Jarque'ye armağan etti. Sergio Ramos ve Jesús Navas ise giydikleri tişörtle kazandıkları kupayı, Ağustos 2007'de aynı nedenden dolayı maç esnasında hayatını kaybeden Antonio Puerta'ya adadılar.Kupayı kaldıran İspanya, Avrupa Futbol Şampiyonası'nı kazandıktan sonraki ilk Dünya Kupası'nda zafere ulaşan 2. ülke oldu. Bunu başaran ilk ekip, 1972 Avrupa Futbol Şampiyonası'nı ve ardından 1974 FIFA Dünya Kupası'nı kazanan Batı Almanya olmuştu. Kendi kıtası dışındaki bir turnuvada şampiyonluğa ulaşan ilk Avrupa takımı olan İspanya, aynı zamanda kupa sayısında Avrupa ülkelerinin, Güney Amerika ülkelerine 10-9 üstünlük kurmasını sağladı.Bu final, uzatmaya giden 6. Dünya Kupası finali oldu. Daha önce 1934, 1966, 1978, 1994 ve 2006'da da kazanan 90 dakikada belli olmamıştı. Dünya Kupası'nda uzatmalara gidip de gol atılan son finali 1978'de Hollanda oynamış ve gol kaybeden yine Hollanda olmuştu.
Maçın ertesi günü, 13 Temmuz'da ülkesine dönen İspanya millî takımı, ilk olarak İspanya kralı Juan Carlos ve Kraliyet Ailesi, daha sonra da başbakan José Luis Rodríguez Zapatero tarafından kabul edildi. Hemen ardından üstü açık bir otobüsle, 2,5 saat boyunca Madrid'de şehir turu yapan takım, yaklaşık 1 milyon kişinin katılımıyla şampiyonluk sevincini yaşadı. Kutlamalar sonrasında, 2 kişinin hayatını kaybettiği, 400'den fazla kişinin ise yaralandığı açıklandı.Hollanda takımı Amsterdam'a döndüğünde yaklaşık 200.000 taraftar tarafından karşılandı. Takım kaptanı Giovanni van Bronckhorst ile teknik direktör Bert van Marwijk Oranje-Nassau Nişanı'na sahip oldu ve Kraliçe Beatrix tarafından şövalyelik unvanıyla onurlandırıldı.Şampiyon İspanya, FIFA tarafından  23,7 milyon Euro ile ödüllendirilirken, ikinci Hollanda ise 19 milyon Euro'nun sahibi oldu.
Amerika Birleşik Devletleri'nde İngilizce yayın yapan televizyon ağlarır için maçın izlenme oranı, 2006 Dünya Kupası Finali'ne göre %41'lik bir artış gösterdi ve ülkede en çok seyredilen futbol maçı olarak tarihe geçti. ABC kanalından yayınlanan finali toplamda 15.545.000 kişi izledi. Bundan önceki rekor ise 26 Haziran'da, yine 2010 Dünya Kupası'ndaki Amerika Birleşik Devletleri'nin Gana'ya 2-1 kaybettiği maçta 14.863.000 izleyiciyle yaşanmıştı. Buna ek olarak, Nielsen Media Research verilerine göre İspanyolca yayın yapan Univision televizyon ağından final maçını izleyen 8.821.000 kişiyle birlikte, ülkedeki toplam izleyici sayısı yaklaşık olarak 24,4 milyona ulaştı.ABC kanalında 8,1 gibi bir reyting alan final, 7,7 reyting alan 2006 finalini 0,4'lük oranla geride bıraktı. Bu sayede; 9,3'lük oranla birinci konumda bulunan Brezilya ile İtalya arasındaki 1994 Dünya Kupası Finali'nin, ikinci sıradaki Amerika Birleşik Devletleri ile Brezilya arasındaki 1994 Dünya Kupası 2. tur maçının (9,3) ve üçüncü sıradaki Amerika Birleşik Devletleri ile Gana arasındaki 2010 Dünya Kupası 2. tur maçının (8,5) ardından dördüncü sırada yer aldı. Univision'da yayınlanan finali izleyenlerin sayısı ise 2006'ya göre %49 artarak 5.903.000'den 8.821.000'e yükseldi. Bu sayede maç, Amerika Birleşik Devletleri'nde İspanyolca yayın yapan kanallar arasında; 27 Haziran 2010'daki Arjantin-Meksika maçı (9.405.000) ve 3 Aralık 2007'deki Destilando Amor dizisi finalinin (9.018.000) ardından en çok izlenen üçüncü program oldu.Maç, Kanada'da en çok izlenen futbol maçı oldu. BBM'in verilerine göre; CBC'den yayınlanan ve en çok 7,664 milyon kişinin izlediği maçı, ortalama 5,131 milyon kişi izledi. Télévision de Radio-Canada kanalından ise Fransızca yayınlanan maçı izleyen 685.000 kişiyle birlikte, Kanada'da finali izleyen kişi sayısı, 2006'ya göre %105 artış göstererek 5,816 milyon kişiye ulaştı.Final, kupanın sahibi İspanya'da rekor bir sayıyla 15,6 milyon kişiyi ekran başına topladı. Bundan önce İspanya'da en çok izlenen maç,  14,1 milyon kişinin izlediği ve İspanya ile İtalya'nın karşılaştığı 2008 Avrupa Şampiyonası çeyrek final maçıydı. Diğer finalist takım Hollanda'da maçı 9,5 milyon kişi izledi. İspanya ile oynadığı yarı final maçının 31,3 milyon kişiyi ekran başına topladığı Almaya'da finaldeki sayı 25,1 milyonda kaldı. Bu sayı Fransa'da 14,1 milyon, İtalya'da ise 13,1 milyon olarak belirlendi.
Maçın ardından düzenlenen basın toplantısında Hollanda teknik direktörü Bert van Marwijk Iniesta'nın golünden önceki, Hollanda lehine olan köşe vuruşunu göremeyen hakem Webb'i eleştirdi. Hollandalı oyunculardan Arjen Robben, Maarten Stekelenburg, Robin van Persie, Dirk Kuyt ve Wesley Sneijder, Webb'i İspanyolların tarafını tutmakla suçlarken, İspanyol taraftarlar ise maçtan önce Webb'in İsviçre yanlısı olduğunu dile getirdi. Eleştirmenler ise hakemin, her iki takımın da aleyhine karar verdiği yönünde birleşti.Maçın ertesi günü Johan Cruyff, El Periódico de Catalunya gazetesine yaptığı açıklamada Hollanda için "Ne yazık ki oynadıkları kirli bir oyundu." dedi ve Hollanda'yı "vahşi, sert ve anti futbol" oynamakla eleştirdi. Cruyff, oyunun başlarında iki Hollandalı oyuncunun kırmızı kartla atılması gerektiğini; fakat maçın hakemi Webb'in bunları gözden kaçırdığını sözlerine ekledi. Associated Press ise Hollandalıları "sık sık kirli oyuna başvurdukları" gerekçesiyle eleştirdi.Finalden önce Webb, turnuva boyunca gösterdiği 17 sarı kartla, bu kulvarda Japon hakem Yuichi Nishimura ile eşitti. Maçta, Hollanda'ya 9, İspanya'ya 5 sarı kart gösteren Webb, toplamda 31 karta ulaşarak turnuvanın en çok kart gösteren hakemi konumuna geldi. Turnuvanın sona ermesiyle birlikte Hollanda, oynadığı 7 maçta toplamda 22 sarı kart görürken, İspanya'da bu rakam 8'de kaldı. Bu rakamla İspanya, son dört takım içinde en az sarı kart gören takım oldu ve finalin ardından FIFA fair play ödülünün de sahibi oldu.Sam Wallace, Graham Poll ve Dermot Gallagher gibi bazı İngiliz futbol yorumcuları ise Webb'i savundu. FIFA Başkanı Joseph Sepp Blatter, Webb'in görevinin çok zor olduğunu söyledi. Hollandalı orta saha oyuncusu Nigel de Jong, Webb'i Premier League'den tanıdığını, kötü bir hakem olmadığını ve Xabi Alonso'ya yaptığı sert müdahalenin ardından kırmızı kart görmediği için şanslı olduğunu söyledi.Eski Alman futbolcu Franz Beckenbauer, her iki takımı "futbolun kötü reklamını yapmak"la suçladı. Maçın ardından İspanya'nın oynadığı futbolla ilgili görüşler çeşitliydi. Bazılarına göre İspanya'nın oynadığı futbol etkili fakat "sıkıcı" iken, bir başka kesime göre ise "güzel" idi. İspanya kadrosunda yer alan yedi futbolcunun Barcelona'da oynaması sebebiyle İspanya'nın oynadığı futbol Katalan ekibine benzetildi. Takımın orta sahasını oluşturan Barcelonalı Xavi, Iniesta ve Busquets üçlüsünün paslı oyunu İspanya'nın, 1970'lerin başında Hollanda tarafından uygulanmaya başlanan ve oyuncuların her mevkiide oynayabilmesini öngören "total futbol" adlı oyun sistemiyle oynadığına yönelik yorumlar yapıldı. Hollanda'nın oyunu için ise oluşan genel kanı; takımın sert, hırslı bir oyun sergilemesi ve birçok yerde şansının yardım etmesi yönünde oluştu.

2014 Türkiye Kupası Finali ya da sponsorluk anlaşmaları gereğince 2014 Ziraat Türkiye Kupası Finali, 7 Mayıs 2014 tarihinde Konya Atatürk Stadyumu'nda Galatasaray ile Eskişehirspor arasında, 2013-14 Türkiye Kupası'nın kazananını belirlemek için oynanan Türkiye Kupası'nın 52. final maçı. Galatasaray, Wesley Sneijder'in 70. dakikada attığı gol ile mücadeleyi 1-0 kazanarak kupada 15. kez şampiyonluğa ulaştı. Sarı-kırmızılı ekip, kupada şampiyonluğa ulaşması sayesinde 2013-14 Süper Lig şampiyonu olan Fenerbahçe ile 2014 Türkiye Süper Kupası'nda oynamaya hak kazandı.Türkiye Kupası'nda en son 2005 yılında şampiyonluk elde eden Galatasaray, bu şampiyonlukla birlikte 9 yıl sonra kupayı müzesine götürdü. Galatasaray teknik direktörü Roberto Mancini, Galatasaray teknik direktörü olarak ilk kupa şampiyonluğunu yaşadı. Fiorentina, Lazio, Internazionale ve Manchester City takımlarıyla da ulusal kupa şampiyonluğu yaşayan İtalyan teknik direktör, böylelikle kariyerinde çalıştırmış olduğu tüm kulüp takımlarıyla ulusal kupa şampiyonluğu elde etmiş oldu. Eskişehirspor, dördüncü kez oynadığı Türkiye Kupası Finalinde üçüncü kez kupayı kaybetti. Daha önce Bursaspor ile 2012 Türkiye Kupası Finali'nde Fenerbahçe'ye 4-0'lık skorla kaybeden Eskişehirspor teknik direktörü Ertuğrul Sağlam ise bu maçla birlikte kupayı kazanma şansını ikinci kez yitirmiş oldu.
Türkiye Kupası'nı en son 2005 yılında kazanan Galatasaray, daha önce mücadele ettiği 19 final maçında 14 defa kupayı kazanma başarısı göstererek organizasyonun en başarılı takımı konumundaydı. 1963 Türkiye Kupası Finali'nde, Fenerbahçe'yi 2-1 mağlup ederek Türkiye Kupası'nı kazanan ilk takım olan Galatasaray; 1966, 1993, 1994, 1998 ve 1999 yıllarında olmak üzere Türkiye Kupası finallerinde bugüne kadar en çok Beşiktaş ile karşılaştı. 1964 Finali'nin ilk ayağında 0-0 berabere kaldığı Altay takımının ikinci maçta sahaya çıkmaması sebebiyle federasyon tarafından 3-0 hükmen galip ilân edildi ve böylece kupa tarihinde hükmen galip gelerek şampiyon olan ilk takım oldu. Sarı-kırmızılılar, kupayı 1991, 1996 ve 2000 yıllarında uzatmalarla, 1976 yılında ise penaltı atışları ile müzesine götürmüştü. 1963, 1964, 1965 ve 1966 yıllarında ise kupayı üst üste 4 defa kazanma başarısı göstermişti.Daha önce 3 defa finalde mücadele eden Eskişehirspor ise kupayı en son 1971 yılında Bursaspor'u mağlup ederek kazandı. Daha öncesinde  1970 finalinde Göztepe'ye, 1987 finalinde ise Gençlerbirliği'ne kupayı kaybetmişti. Kırmızı-siyahlı ekip, 1971 yılında kazandıkları Türkiye Kupası'ndan hemen sonra 1971 Cumhurbaşkanlığı Kupası'nda Galatasaray ile karşılaştı ve rakibini 3-2 mağlup ederek şampiyon oldu.İki takım bu maçtan önce toplam 72 resmî maçta karşı karşıya gelmişti. Bu maçların 30'unda Galatasaray 14'ünde Eskişehirspor galip gelirken, 28 karşılaşma ise berabere sonuçlanmıştı. İki takım, ilk defa 1962-63 sezonunda düzenlenen Türkiye Kupası'nda da 14 defa karşılaştı. Bu maçların 6'sında Galatasaray, 4'ünde Eskişehirspor kazanırken 4 maç berabere bitti. 2013-14 sezonunda iki takım arasında 30 Ağustos 2013 günü oynanan ilk lig maçı 0-0 sonuçlanırken; 8 Şubat 2014 tarihinde oynanan ikinci lig maçı Galatasaray'ın 3-0'lık galibiyetiyle sonuçlandı. Öte yandan Eskişehirspor ile Galatasaray, bu maçla birlikte ilk kez bir Türkiye Kupası finalinde karşı karşıya geldi.
Eskişehirspor kupaya ikinci eleme turunda dahil oldu. Bu turda eşleştiği Çıksalınspor'u 7-0 mağlup ederek bir üst tura yükseldi. Üçüncü eleme turunda Alanyaspor ile karşı karşıya gelen Eskişehirspor, sahadan 2-0 galibiyetle ayrılarak tur atlamayı başardı. Galatasaray ise kupaya dördüncü eleme turundan itibaren dahil oldu. Bu turda karşılaştığı Gaziantep Büyükşehir Belediyespor'u, normal süresi 2-2 sona eren karşılaşmada penaltı atışları sonucunda 6-5 mağlup ederek eledi ve bir üst tura yükseldi. Eskişehirspor da, dördüncü eleme turunda Belediye Vanspor ile oynadığı karşılaşmadan 4-1 galip ayrıldı ve son eleme turuna yükseldi. Grup aşamasından bir önceki tur olan beşinci eleme turunda Galatasaray Balıkesirspor'u 4-0, Eskişehirspor ise Fethiyespor'u 3-0 mağlup ederek gruplara kalmayı başardı.
Galatasaray kupa gruplarında Antalyaspor, Elazığspor ve Tokatspor takımlarıyla birlikte B grubuna yerleşti. Gruptaki ilk karşılaşmasında 2. Lig ekibi Tokatspor'u 2-0 mağlup ederek ilk üç puanını aldı. İkinci maçta Süper Lig ekiplerinden Antalyaspor ile 1-1 berabere kaldı. Üçüncü maçında Elazığspor ile karşılaştı ve sahadan 1-0 mağlup ayrılarak gruptaki tek mağlubiyetini aldı. Gruptaki dördüncü maçında yine Elazığspor ile karşılaşarak rakibini 3-0 mağlup etti. Beşinci maçında deplasmanda karşılaştığı Tokatspor'u 3-0 mağlup etmeyi başardı. Grubundaki son maçında Antalyaspor ile karşılaşan Galatasaray, 0-0 berabere kaldı ve grubu Antalyaspor'un ardından ikinci sırada tamamlayarak yarı finale adını yazdırdı. Eskişehirspor ise A grubunda Bursaspor, Akhisar Belediyespor ve Sivasspor takımlarıyla eşleşti. Önce Akhisar Belediyespor'a kendi evinde 2-0 yenilirken, deplasmanda Sivasspor ile oynadığı ikinci maçta aynı skorla galip geldi. Üçüncü maçta Bursaspor'a deplasmanda 4-1 mağlup oldu ve gruptaki ikinci yenilgisini aldı. Dördüncü karşılaşmasında yine Bursaspor ile karşılaşan Eskişehirspor, rakibini 1-0 mağlup ederek puanını altıya yükseltti. Beşinci maçında deplasmanda Akhisar Belediyespor takımı ile 1-1 berabere kaldı. Grubundaki son maçında kendi evinde Sivasspor'u ağırlayan Eskişehirspor, sahadan 1-0 galip ayrılarak grubu Bursaspor'un ardından ikinci sırada tamamladı ve yarı finale yükseldi.Galatasaray yarı finalde eşleştiği A grubunun lideri Bursaspor ile ilk maçta 2-2 berabere kaldı. Yarı finalin ikinci maçında ise deplasmanda 2-0 geriye düşmesine rağmen bulduğu 5 gol ile maçı çevirdi ve Bursaspor'u toplamda 7-4'lük skorla eleyerek final oynamaya hak kazandı. Eskişehirspor ise B grubunu lider tamamlayan Antalyaspor ile eşleşti. Yarı finalin ilk maçında evinde 1-0 kaybeden kırmızı şimşekler, ikinci karşılaşmayı 3-1 kazanarak kupanın ikinci finalisti oldu.Eskişehirspor, finale ulaşana dek 12 maç oynadı. Bu maçlardan 8 galibiyet, 1 beraberlik ve 3 kez de mağlubiyet aldı. Oynadığı maçlarda 25 gol atıp, 10 gol yedi. Galatasaray ise final maçından önce toplam 10 maç oynadı. Bu maçlardan 5 galibiyet, 4 beraberlik alırken yalnızca bir kez yenildi. Karşılaşmalarda kalesinde 8 gol gördü, rakiplerine 22 gol attı. Final maçına kadar Eskişehirspor'da Henri Bienvenu 5 gol ile takımının en golcü oyuncusu oldu. Galatasaray'da ise Selçuk İnan attığı 4 gol ile takımının final yolunda en fazla gol kaydeden oyuncusuydu.
Türkiye Futbol Federasyonu (TFF), final maçının hakemi olarak Hüseyin Göçek'i görevlendirildi. Maçta Göçek'in yardımcılıkları için Orkun Aktaş ve Kemal Yılmaz seçilirken, dördüncü hakemliğe ise Mete Kalkavan atandı. İstanbul bölgesi hakemi olan ve yöneticilik işiyle uğraşan Göçek, 2004'ten itibaren Süper Lig'de görev yapmaktaydı. 2008 yılının Ocak ayında FIFA hakemi olan Göçek, daha önce hiçbir Türkiye Kupası finalinde görev yapmamıştı. Göçek 2013-14 sezonunda Süper Lig'de 17, UEFA Şampiyonlar Ligi'nde 1 ve UEFA Avrupa Ligi'nde 3 karşılaşmada görev alırken, Türkiye Kupası'nda ise hiç maç yönetmedi. Bu karşılaşmaya kadar her iki takımın toplam 14 maçında düdük çalarken, hakemlik kariyeri boyunca ilk kez bir Galatasaray-Eskişehirspor mücadelesinde görev yaptı.
Şanlıurfa Gençlik Hizmetleri ve Spor İl Müdürü Ertuğrul Yıldız, 2014 Türkiye Kupası final maçının Şanlıurfa GAP Stadyumu'nda oynanacağını açıkladı. TFF yetkilileri final için düşünülen GAP Stadyumu'nda bir takım incelemelerde bulunsa da, Eskişehirspor maç için bu şehrin çok uzak olduğu gerekçesiyle karşılaşmanın Ankara, İzmir ya da Konya'da oynanması talebiyle federasyona başvuruda bulundu. Türkiye Futbol Federasyonu, 21 Nisan 2014 tarihinde resmî internet sayfası aracılığıyla Türkiye Kupası finalinin 7 Mayıs 2014 tarihinde Konya Atatürk Stadyumu'nda oynanacağını ilân etti. Bugüne kadar on iki farklı şehirde oynanan Türkiye Kupası finalleri, ilk defa Konya'da oynanacaktı. Maçın Konya'da oynanacağının açıklanmasından sonra ise stadyumun zemini ve kapasitesinin yetersiz oluşu da gündeme getirildi.22 Nisan 2014 tarihinde TFF tarafından organizasyon toplantısı yapıldı. Bu toplantıda final maçının biletleri ₺40, ₺60 ve ₺100 olarak belirlendi. Biletler federasyonun resmî internet sitesi ile Eskişehir Atatürk Stadyumu ve Konya Atatürk Stadyumu gişelerinde satışa sunuldu. Toplantıda alınan karar ile maç sonunda kupa töreninin protokol tribününde yapılması kararlaştırıldı. 29 Nisan'da TFF tarafından maç biletlerinin tamamının tükendiği bildirildi. 5 Mayıs'ta ise Türkiye Futbol Federasyonu, Galatasaray'ın isteği üzerine elinde bulundurduğu 550 adet bileti stadyum gişelerinden ₺100 fiyat ile satışa çıkardığını açıkladı. Yine federasyon tarafından, aynı tarihte engelli vatandaşlar, gâziler ve refâkatçılar için de maç bileti satışlarının başladığı duyuruldu. Öte yandan maçta güvenliği sağlamaları için Karaman, Aksaray ve Mersin illerinden takviye güvenlik güçleri getirildi.Eskişehirspor kafilesi 5 Mayıs'ta maçın oynanacağı Konya'ya geldi. Galatasaray ise 6 Mayıs'ta 33 kişilik eksiksiz oyuncu kadrosu, çok sayıda yönetici ve fizyoterapist, masör, aşçı gibi birçok tesis çalışanının da bulunduğu kafile ile Konya'ya geldi. Aynı gün Dedeman Konya Hotel & Convention Center'da, Galatasaray takım kaptanı Sabri Sarıoğlu ile Eskişehirspor takım kaptanı Sezgin Coşkun ve hemen sonrasında da her iki takımın teknik direktörlerinin katıldığı ortak basın toplantısı düzenlendi. Toplantının ardından Eskişehirspor teknik direktörü Ertuğrul Sağlam, Galatasaray teknik direktörü Roberto Mancini'ye isminin yazılı olduğu 26 numaralı Eskişehirspor formasını hediye etti.İki finalist takımın futbolcuları, maçın başlamasından yarım saat önce sahaya çıkarak ısınma çalışmaları yaptı. Şampiyon takıma verilecek olan kupa maç öncesinde saha kenarında iki güvenlik görevlisinin refakatiyle sergilendi. Maçın başlama vuruşundan önce, organizasyonun ve iki finalist takımın logolarının bulunduğu bayraklar saha içerisinde açıldı. Mancini, final maçının başlama vuruşundan önce Ertuğrul Sağlam'a Galatasaray forması hediye etti. İki takım teknik direktörü de basın mensuplarına karşı hatıra fotoğrafı çektirdi. Eskişehirspor taraftarları maç öncesinde meşâleler yaktı. Başlama vuruşu öncesinde, yakın zamanda hayatını kaybetmiş olan Bursaspor eski başkanı İbrahim Yazıcı hatırasına saygı duruşu yapıldı. Maça Galatasaray takımı, sarı-kırmızı renkteki parçalı formasıyla, Eskişehirspor takımı ise kırmızı-siyah renkteki çubuklu formasıyla çıktı.
Galatasararay, final maçı için Konya'ya 33 kişiden oluşan eksiksiz oyuncu kadrosuyla hareket etti. Galatasaray'da sakatlığı devam eden Didier Drogba ve Aydın Yılmaz'ın yanı sıra Aykut Erçetin, Berk İsmail Ünsal, Emre Can Coşkun, Eray İşcan, Gökhan Zan, Guillermo Burdisso, Izet Hajrović, İbrahim Coşkun, Lucas Ontivero, Oğuzhan Kayar, Salih Dursun, Umut Gündoğan ve Veysel Sarı bu maçta Mancini tarafından kadroya alınmadı. Ufuk Ceylan, Hamit Altıntop, Ceyhun Gülselam, Umut Bulut, Emmanuel Eboué, Koray Günter ve Emre Çolak ise maça yedek kulübesinde başladı.Eskişehirspor'da ise Diego Ângelo ve Onur Bayramoğlu sakatlıkları sebebiyle, Bertul Kocabaş, Deniz Topçu, Gökhan Siverek, Hasan Acar, Henri Bienvenu, Okan Aydın, Servet Çetin ve Sinan Ören ise teknik direktör Sağlam'ın tercihiyle maç kadrosunda yer almadı. Kırmızı-siyahlılarda Kayacan Erdoğan, Dedê, Serol Demirhan, Erman Kılıç, Erkut Şentürk, Aytaç Kara ve Necati Ateş maça yedek olarak başlayan oyunculardı.
Galatasaray, 7 Mayıs 2014 tarihinde Konya Atatürk Stadyumu'nda Eskişehirspor ile oynadığı karşılaşmayı, 70. dakikada Wesley Sneijder'in kaydettiği gol ile kazanarak kupayı 15. defa müzesine götürdü. Karşılaşma Eskişehirspor takımının santra vuruşu ile başladı. 6. dakikada Felipe Melo, rakip ceza sahası içinde Eskişehirsporlu Raheem Lawal ile girdiği ikili pozisyonda yerde kaldı ve penaltı bekledi. Ancak hakem Hüseyin Göçek oyunu devam ettirdi. 9. dakikada Galatasaray kaptanı Sabri Sarıoğlu'nun, sağ kanattan ceza sahasına yaptığı ortayı savunma karşıladı. Bu pozisyonda, Galatasaraylı oyuncular hakeme savunmanın topa elle müdahale ettiği itirazlarında bulunsa da oyun devam etti. 16. dakikada Galatasaraylı Burak Yılmaz'ın, rakip ceza sahasının önünden kullandığı frikik atışını Eskişehirspor kalecisi Ruud Boffin son anda kornere çeldi. 21. dakikada Galatasaray'ın sol beki Alex Telles'in altı pasa ortaladığı topa Burak Yılmaz etkisiz bir dokunuş yaptı ve top kalenin yanından dışarı çıktı. 34. dakika içerisinde, Galatasaraylı taraftarlar yaktıkları meşaleleri sahaya attılar. Oyun alanı içerisinde oluşan yoğun dumanın görüş mesafesini etkilemesi sebebiyle maçın hakemi Hüseyin Göçek oyunu üç dakika kadar durdurdu. Atılan meşalelerin oyun alanından temizlenmesiyle mücadele tekrar başladı. Eskişehirsporlu Diomansy Kamara, Galatasaray ceza sahasına sağ taraftan girerek kaleyi yokladı ancak kaleci Fernando Muslera topu iki hamlede kontrol ederek pozisyonun gol olmasına izin vermedi. Maçın ilk yarısında başka kayda değer pozisyon olmadı ve iki takımda soyunma odasına 0-0'lık eşitlikle gitti.
Maçın ikinci kırk beş dakikalık bölümüne Galatasaray'ın vuruşuyla başlandı. Eskişehirspor, ikinci yarıya Özgür Çek'in yerine Necati Ateş'i alarak başladı. 51. dakikada Eskişehirsporlu Cristóbal Jorquera, ceza alanındaki Kamara'ya oynadı ancak Kamara topa vurmakta geç kalınca Galatasaray savunmacıları topu uzaklaştırarak pozisyonu savuşturdu. Maçın en önemli pozisyonlarından birisi 56. dakikada Galatasaray kalesinde yaşandı. Sağ kanattan Eskişehirspor'un kullandığı köşe vuruşunda, ceza alanına gelen ortada kale önünde Aurélien Chedjou ters bir vuruş yaptı. Kaleye yönelen topu son anda Yekta Kurtuluş çizgi üzerinden uzaklaştırdı. 62. dakikada Eskişehirsporlu taraftarların sahaya attıkları meşaleler yüzünden oyun bir süre durdu. Melo, karşılaşmanın 70. dakikasında Eskişehirspor savunmasından seken topu ceza alanı dışındaki Selçuk İnan'la buluşturdu. Selçuk'un ceza alanı bölgesinden çektiği şut savunmadan döndü ve Sneijder'in önünde kaldı. Hollandalı futbolcu topu kalecinin yanından ağlarla buluşturarak takımını 1-0 öne geçirdi. Karşılaşmanın kalan kısmında başka gol olmadı ve Galatasaray rakibini 1-0 mağlup ederek 15. kez kupayı müzesine götürdü.
Maçın bitiş düdüğünün ardından stadyumda kutlamalar yapılmaya başlandı. Galatasaraylı oyuncular sahanın ortasında toplanarak sevindiler. Daha sonra tribünlere giderek taraftarlarla karşılıklı tezahüratlar yaptılar. Bütün oyuncular kupa töreni için protokol tribününe çıktı. Şampiyon olan Galatasaray'da takım kaptanı Sabri Sarıoğlu, kupayı Gençlik ve Spor Bakanı Akif Çağatay Kılıç'ın elinden aldı. Protokol tribününde kısa bir süre sevinen futbolcular, Galatasaray marşı eşliğinde oyun alanına inmesinin ardından kupayla birlikte hatıra fotoğrafı çektirdi. Daha sonra kupa ile birlikte Galatasaray taraftarlarının bulunduğu tribüne giden oyuncular, sevinçlerini burada sürdürdüler. Ardından bütün oyuncular el ele tutuşup kale arkasında yer alan basın mensuplarına şampiyonluk pozu verdiler. Eskişehirsporlu futbolcular ise ikincilik madalyalarını Bakan Kılıç ve Millî Eğitim Bakanı Nabi Avcı'dan aldılar.Eskişehirspor teknik direktörü Ertuğrul Sağlam maç sonunda yaptığı basın toplantısında, rakip ceza alanı ön bölümünde etkili olamadıkları için maçı kaybettiklerini söyledi ve kupayı kazanan Galatasaray'ı tebrik etti. Galatasaray teknik direktörü Roberto Mancini ise her final maçı gibi bu maçın da zor olduğunu ve yorgun olmalarına rağmen kazanılan şampiyonluğun buna değdiğini söyledi. Maçta şampiyonluğu getiren golü atan Hollandalı futbolcu Wesley Sneijder, golü kimin attığının öneminin olmadığını ve attığı golü eşi Yolanthe Cabau ile ailesine armağan ettiğini belirtti. Ayrıca taraftarların, yaşadıkları sevinci görmeleri için Instagram'da bir fotoğraf paylaştı. Kaptan Sabri Sarıoğlu kazanılan kupayı Galatasaray camiasına, Aydın Yılmaz'a ve Bruma'ya armağan ederken, Selçuk İnan taraftarlara armağan etti. Maçtan sonra basın mensuplarının oyları ile maçın adamı Sneijder seçildi ve ödülünü Galatasaray 2. Başkanı Özkan Olcay'dan aldı. Konya'dan dönen Galatasaray kafilesini, İstanbul'daki Atatürk Havalimanı'nda çok sayıda taraftar davul ve zurna eşliğinde karşıladı. Taraftarlar, futbolcular ve yöneticilerle birlikte Türkiye Kupası ile hatıra fotoğrafı çektirdiler.Roberto Mancini, galatasaray ile ilk defa bir kupa finaline çıktı ve ilk kez bir kupa sevinci yaşadı. Izet Hajrović, Alex Telles, Guillermo Burdisso, Lucas Ontivero, Koray Günter, Umut Gündoğan, Emre Can Coşkun, Oğuzhan Kayar ve Salih Dursun Galatasaray forması altında ilk kez bir resmî kupa kazandılar. En son 2006-07 sezonunda Fransız Jean Tigana'nın Beşiktaş takımı ile kazandığı şampiyonluktan yedi sene sonra, kupayı ilk defa Türk olmayan bir teknik direktör kazandı. Kupada şampiyonluğa ulaşan Galatasaray, organizasyonda elde edilen hâsılâtın % 60'ını da kasasına koyarak toplamda 2.800.000 dolar gelir elde ederken, kulüp bu gelirin $500.000'ını final maçını kazanan takıma prim olarak dağıttı. Galatasaray teknik direktörü Mancini ise sözleşmesinde yer alan özel maddeye göre, kupada elde edilen şampiyonluk sebebiyle 500.000 avro prim kazandı.Eskişehirspor ise 43 yıl aradan sonra çıktığı kupa finalinde üçüncü defa kupayı rakibine kaptırdı. Eskişehirspor, kupayı kaybetmesine rağmen Galatasaray'ın Şampiyonlar Ligi'ne katılacak olmasından dolayı kupa finalisti olarak 2014-15 UEFA Avrupa Ligi ikinci eleme turuna katılma hakkı kazandı. Eskişehirspor, final oynadığı için 745.000 lira gelir kazanırken, hasılattan elde edilen gelirin % 40'ıyla birlikte toplam 1.000.000 lira civarında tutarı kasasına koydu.Konya Atatürk Stadyumu kapıları taraftarlar için dört saat önceden açıldı. Maçı 9 bin 600 Galatasaray taraftarı ile bir o kadar da Eskişehirsporlu taraftar tribünden takip etti. 200'den fazla basın mensubu maç için akredite oldu. Toplamda ise 22.456 seyirci maçı izledi. 2014 Türkiye Kupası final maçı, Türkiye'de organizasyonun da resmî yayıncısı olan atv tarafından toplam on sekiz kamera kullanılarak yayınlandı. %11,17'lik bir reyting oranı ile %28,65'lik bir izlenme payı alan maç, ülkede günün en çok izlenen programı oldu. Final maçını, Almanya'nın Aşağı Saksonya eyâletinin başbakanı Stephan Weil, Gençlik ve Spor Bakanı Akif Çağatay Kılıç, Türkiye Futbol Federasyonu Başkanı Yıldırım Demirören, Spor Genel Müdürü Mehmet Baykan ve Eskişehirspor Kulüp Başkanı Mesut Hoşcan protokol tribününden takip ettiler. Ünal Aysal ise federasyondan aldığı 30 günlük hak mahrumiyeti sebebiyle karşılaşmayı tribünden takip edemedi. Ayrıca sakatlığı devam etmesine rağmen takımla birlikte Konya'ya getirilen Galatasaraylı Didier Drogba da maçı tribünden takip etti. Kupa finalinin öncesi ve sonrasında iki takım taraftarları arasında çıkan kavgada 6 kişi kesici aletlerle, 1 kişi darpla ve 1 kişi de otobüsün ayağını ezmesi sonucunda yaralandı.
Final maçında sakatlığı sebebiyle forma giyemeyen Didier Drogba, maçın ardından GS TV'ye verdiği röportajda, maçta oynayamadığı için üzgün olduğunu ve uzun zamandır kazanılamayan bir kupayı kazandıklarını söyledi. Sakatlığı sebebiyle oynayamayan futbolculardan bir diğeri olan Aydın Yılmaz da maç sonunda yaptığı açıklamada, kupanın kendisi için önemli olduğunu belirtti. Galatasaray Başkanı Ünal Aysal, bir tebrik mesajıyla kupa şampiyonluğunu kazananlara teşekkür ve tebriklerini iletti. Kulübün yönetim kurulu üyesi ve basın sözcüsü Şükrü Ergün, Türkiye Kupası'nı uzun bir aradan sonra tekrar kazanmanın kendileri için önemli olduğunu belirtti.Eskişehirspor Başkanı Mesut Hoşcan, kulübün resmî internet sitesi üzerinden yaptığı açıklamada, kupayı Eskişehir'e getirmeyi çok arzu ettiklerini ve fakat üstün bir oyun oynamalarına karşın bunu başaramadıklarını söyledi. Galatasaray Spor Kulübü, resmî sitesi aracılığı ile kupayı kazanan futbol takımı oyuncularını ve teknik ekibini kutladı. Başbakan Recep Tayyip Erdoğan, Ünal Aysal'a kutlama mesajı gönderdi. Cumhurbaşkanı Abdullah Gül de bir tebrik mesajı yayımladı. Ayrıca Cumhuriyet Halk Partisi Genel Başkanı Kemal Kılıçdaroğlu, TBMM Başkanı Cemil Çiçek,, Gençlik ve Spor Bakanı Akif Çağatay Kılıç Galatasaray'ın şampiyonluğunu kutladılar. TFF Başkanı Yıldırım Demirören de her iki takımı tebrik etti.

3 Mayıs 1808 ya da Madrid'de 3 Mayıs 1808 (İspanyolca: El tres de mayo de 1808 en Madrid, diğer adlarıyla Los fusilamientos de la montaña del Príncipe Pío, ya da Los fusilamientos del tres de mayo), İspanyol ressam Francisco Goya'nın 1814 yılında tamamladığı tablosudur. Eser şu anda, Madrid'deki Prado Müzesi'nde sergilenmektedir. Goya bu çalışmayı, Fransızların 1808'de Madrid'i işgali sırasında, Napolyon'un ordularına direnen İspanyolların anısına çizdi. Bu direniş aynı zamanda Yarımada Savaşı'nın tetikleyicisiydi. İspanyol ressamın, aynı boyutlardaki eş çalışması 2 Mayıs 1808 (Memlüklerin Saldırısı) de tıpkı bu tablo gibi İspanya'nın geçici hükümeti tarafından, Goya'nın önerisi ile, ressama ısmarlandı. Goya, Aragonca yazdığı bir mektupta bu tabloları yapma amacını şöyle açıkladı:
Eserin içeriği, sunumu ve duygusal gücü, onu, savaşın korkunçluğu konusunda çığır açan ve ilk örnek olarak değerlendirilen bir imge haline getirdi. Yaratıldığı zamanın popüler sanatının pek çok kaynağından yararlanan 3 Mayıs 1808, gene de geleneksel kalıpların kırılışının bir simgesi oldu. Hristiyan sanatının geleneklerinden ve ananevi savaş betimlemelerinden uzaklaşması, eseri alanında benzersiz kıldı ve modern alandaki ilk örneklerden biri olarak kabul edilmesini sağladı. Sanat tarihçisi Kenneth Clark'a göre tablo, "tarz, konu, içlem olarak kelimenin tam manası ile devrim sayılabilecek ilk büyük resim"dir.1850'lerde, daha sonraki yıllarda Prado Müzesi'nin yöneticisi olacak olan ressam José de Madrazo, tablonun Goya'nın stilini yansıtmadığını iddia etti ve iddiasının sebebinin "büyük bir usta olan Goya'nın diğer eserlerine göre bu tablonun kalitesinin çok düşük kalması" olduğunu açıkladı. Tablo, yıllar sonra, izlenimcilik ve romantizm popüler olduğunda dünya çapında ün kazandı. 1937 yılında, İspanya İç Savaşı'nda zarar görmemesi için Valensiya'ya taşındı. Kamyonda götürülürken oluşan zararlar daha sonra onarıldı. Fakat bu onarım sırasında resmin renklerinin tonları koyulaştı. 2008 yılında yeniden restore edilen eser, tekrar ilk tonlarına kavuştu.Madrid'de 3 Mayıs 1808, başka pek çok esere de ilham kaynağı oldu. Bu eserler arasında Édouard Manet'nin çizdiği bazı seriler ve Pablo Picasso'nun Kore'de Katliam tablosu ile başyapıtlarından biri olan Guernica yer alır.
18 Şubat 1799 tarihinde Napolyon Bonapart kendini Fransa Cumhuriyeti'nin Birinci Konsül'ü ilan etti. 1804'te ise imparatorluk tacını giydi. Akdeniz'e erişimin kontrolü İspanya'da olduğundan, bu ülke Fransızlar için stratejik olarak çok önemliydi. İspanya'nın 1788'den beri imparatoru olan IV. Carlos, uluslararası arenada devlet yönetimi açısından başarısız sayılıyordu. Kendi maiyetinde dahi "avlanma keyfi yüzünden ülkesini düşünmeyi bir tarafa bırakan yarım akıllı bir kral ve karısı Parmalı Maria Luisa'yı kontrol edemeyen boynuzlu bir koca" olarak görülüyordu. Ülkeyi, eşi ve eşinin gözdesi olan başbakan Manuel de Godoy birlikte yönetiyorlardı. Napolyon, zayıf bir krala sahip olan İspanyollar'a, güçlerini birleştirerek Portekiz'e saldırmayı ve bu ülkenin topraklarını üçe bölmeyi teklif etti. Fransa ve İspanya ülkenin birer parçasını alacakken üçüncü parçayı da İspanya'nın başbakanı Manuel de Godoy'a vereceklerdi. Böylece Godoy, Algarve Prensi unvanını alacaktı. "Barış Prensi" olarak tanınan Godoy bu teklifi çok beğendi ve kabul etti. Başbakan, Fransız ordusunun Portekiz'e ulaşmak için İspanyol topraklarından geçmesine de izin verdi. Fakat, Napolyon'un gerçek amacı hem Portekiz'i hem de İspanya'yı kontrolü altına alarak bu ülkelerin yönetimini erkek kardeşi Joseph Bonaparte'a vermekti. Bu amacına ulaşmak için IV. Carlos'un oğlu VII. Fernando ile gizli bir ittifak içine girerek Fernando'ya babasının tahtını vadetti. Napolyon'un desteği ile veliaht prens, İspanya parlamentosu ve saltanatını ele geçirdi. Fernando, gücü tamamen elde etmek adına sadece Godoy'u değil, ebeveynlerini bile öldürmeye niyetliydi.Görünüşte İspanyol orduları ile güçlendirilmiş 23.000 Fransız askeri, hiçbir zorlukla karşılaşmadan Kasım 1807'de İspanya'ya girdi. İspanyollar, Fransızlar'ın niyetinin Portekiz'e saldırmak olduğunu sanıyordu. Bir sonraki şubatta Fransa'nın gerçek niyetinin İspanya'yı işgal etmek olduğu belli olduğunda dahi, işgalciler çok az dirençle karşılaştılar. Bu direniş de içlerinde Zaragoza'nın da bulunduğu birbirinden bağımsız yerlerde gerçekleşti. Napolyon'un baş kumandanı Mareşal Joachim Murat da İspanya'nın Bourbonlar'dan daha ileri görüşlü ve yetenekli kişiler tarafından yönetilmesi gerektiğine inanıyordu. Bu konudaki adayı ise Napolyon'un kardeşi Joseph Bonaparte idi. Bu fikrini 1 Mart 1808'de İmparator'a yazdığı mektubunda dile getirdi. 19 Mart 1808'de, Fernando tahttan feragat etmeye zorlandı ve ebeveynleri ile birlikte esir alındı. 6 Haziran 1808'de İspanya'nın başına Joseph Bonaparte geçti.
İspanyol halkı, geçmişte, yabancı monarşilerin kendilerini yönetmesini kabul etmiş olsa da, Fransa'nın üzerilerindeki hakimiyetine gücendiler ve çok kızdılar. 2 Mayıs 1808'de, İspanya kraliyet ailesinin son üyelerinin Fransa'ya gönderilerek orada hapsedileceği haberi yayıldığında, Madridliler ayaklandılar. Bu başkaldırı ileride Dos de Mayo Ayaklanması olarak anılacaktı. Mareşal Murat aynı gün askerlerine Napolyon'a da postaladığı bir bildiri okudu ve şunları söyledi: "Madrid halkı yoldan çıktı. Kendilerini isyana ve cinayete verdiler. Fransız kanı aktı. Bu, intikam gerektirir. İsyan sırasında tutuklanan herkes öldürülecektir." Goya, bu ayaklanmayı Mayıs'ın İkisi isimli çalışmasına konu etti. Eserde, Madrid'in merkezindeki Puerta del Sol'da bir süvari sınıfı ile isyancıların şiddetli ve saatler süren karşılaşmasını betimledi. Daha çok bilinen ve bu eserin çifti olan Mayıs'ın Üçü'nde ise, karşı grubun misillemesini; Fransızlar'ın, şafaktan önce, Madrid'in çevresindeki pek çok mevkide, yüzlerce İspanyol'u bir araya toplamasını ve öldürmesini anlattı. 2 Mayıs 1808 gecesi Madrid'de isyancılar tutuklandı ve herhangi bir mahkemeye çıkartılmadan ertesi sabah idam edildiler. Bu infazlara rağmen sivil İspanyol direnişçiler, beş yıl süren Yarımada Savaşı ile (ki bu ilk gerilla savaşı olarak değerlendirilir) Fransızlar'a karşı koymaya çalıştılar. Düzensiz İspanyol güçleri, Wellington'ın ilk dükü olan Arthur Wellesley komutasındaki Portekiz, İspanya ve Britanya askerlerinden oluşan orduya büyük ölçüde destek oldular. Bu ordu Portekiz'e Ağustos 1808'e girdi. Resmin yapıldığı dönemde kamuoyu, isyancıları kahramanlık ve yurtseverlik sembolleri olarak görüyordu.
Tıpkı diğer İspanyol liberalleri gibi Goya da Fransa'nın ülkesini istilası ile güç bir pozisyona düşmüştü. Ressam, Fransız Devrimi'ne destek vermiş ve benzer bir gelişmenin İspanya'da da olmasını istemişti. Şair Juan Meléndez Valdés ve Leandro Fernández de Moratín gibi pek çok arkadaşı, Joseph Bonaparte'ı destekleyen Afrancesadolar'dı. Goya'nın 1798'de yaptığı Fransa büyük elçisi ve komutanı Ferdinand Guillemardet'nin portresi, ressamın kişisel takdirini ele veriyordu. Joseph'e sadakat yemini gerektiren saray ressamı pozisyonunu korumasına rağmen -ressamın Madrid Alegorisi isimli tablosu sadakatinin bir örneğidir-, Goya'nın doğasında içgüdüsel olarak otoriteden hazzetmeme vardı. Kendi vatandaşlarının Fransız askerlerine boyun eğdiğine tanık oluyordu. Bu yıllar boyunca gözlemlediği olaylar, Savaşın Felaketleri'ne (Los desastres de la guerra) temel ve esin kaynağı olsa da, ressam o dönemde çok az resim çizebildi ve üretebildi.1814 yılının Şubat ayında Fransızlar İspanya'dan kovuldu. Goya geçici hükümete "Avrupa'nın zorbasına karşı unutulmaz ve kahramanca eylemlerde bulunan şerefli ayaklanmalarını, kendi fırça darbeleri ile ölümsüz kılmak" talebiyle gitti. Önerisi kabul edildi ve Goya Mayıs'ın Üçü üzerinde çalışmaya başladı. Daha sonraları, ressamı 3 Mayıs olaylarının içine yerleştirme çabaları görülse de, aslında Goya'nın kişisel olarak ayaklanmalara ya da misillemelere şahit olup olmadığı bilinmemektedir. Bu konuda en bilinen öykülerden biri ressamın bahçıvanı Isidoro'nun roman yazarı Antonio de Trueba'ya anlattığı iddia edilendir. Buna göre ressamla bahçıvanı bir gece saat dörtten hemen sonra Príncipe Pío tepesine gittiler. Bahçıvan orada gördüklerini "Kan göllerinin ortasında vücut parçaları gördük. Bazıları yüzükoyun, bazıları sırt üstüydü. Kimisi dizüstü durmuş yeri öper gibiydi. Kimisi de ellerini yere doğru uzatmış, merhamet ya da intikam ister gibiydi." diyerek anlattı. Bu iddia doğru olabilir, çünkü bahçıvanın anlattıkları ile Trueba'nın anlatımındaki "Goya'nın yıllar sonra büyük bir gerçekçilikle resmettiği korku içinde yumruklarını ısıran adam" ve "bir kan gölü" ifadeleriyle uyuşmaktadır.
3 Mayıs 1808'de ayaklanmanın ertesi gününün sabah saatleri anlatıldı. Eser iki grup adamın üstüne yoğunlaşır. İlk grup, ateş etmek için hizaya gelmiş idam mangası iken, manganın karşısında ise dağılmış bir şekilde duran esirler vardır. 
İnfazcılar ve kurbanlar dar bir alanda nezaketsiz bir şekilde birbirlerinin yüzüne bakmaktadırlar. Kenneth Clark'a göre: "Bir dahinin (Goya) fırça darbeleri, askerlerin davranışlarındaki sert tekrarlar ve tüfeklerinin çelikten hizası ile hedeflerindekilerin unufak olmuş düzensizlikleri arasındaki zıtlığı göstermektedir." İki grup arasında yerde duran fener görüntüye dramatik bir ışık sağlamaktadır. En parlak aydınlatma sol tarafta birbirine sokulup sarılmış kurbanlar üzerine düşer. Bu kalabalık içinde dua eden bir keşiş ya da rahip de vardır. Resmin tam ortasında ve sağ tarafında ise diğer kurbanlar ateş hattında durmaktadırlar. Göz alıcı şekilde aydınlatılmış olan en ortadaki adam, daha önce öldürülmüş isyancıların cesetlerinden yayılan kanların üstüne diz çökmüştür ve kolları ya yalvarmak ya da meydan okumak için iki yana açılmıştır. Üstündeki sarı ve beyaz renklerden oluşan kıyafet, fenerin yaydığı renkleri yineler.
İdam mangasının sağ tarafında gölgelerin arasında kaybolmuş, yekpare bir grup daha vardır. Askerlerin süngüleri ve sorguçlu şapkalarının arkasında kalan bu insanların çoğunun yüzü belirsizdir. Bu grubun en önünde, resimde betimlenmiş ana kurbanın hemen sağında kalan adam, elleriyle yüzünü kapatmış ve korkuyla askerlere dönmüştür. Bu adam arkada kalan grubun repoussoir'i olmuştur. Dikkati ön plandaki dramdan uzaklaştırmadan, kiliseye ait sivri uçlu kulelerin ayırt edildiği bir şehir manzarası gece karanlığında net olmayan bir şekilde görünmektedir. Kilise büyük ihtimalle Fransızlar'ın kışlalarını içinde barındırmaktadır. Arka planda, yamaç ile sorguçlu asker şapkalarının arasından meşaleli bir kalabalık ayırt edilir. Bu kalabalık idamı izleyenler, daha fazla asker ya da daha fazla kurban olabilir.
Goya, 3 Mayıs 1808'deki infazlardan bir gün önce gerçekleşen ve Yarımada Savaşı'nın tetikleyicisi olan Dos de Mayo Ayaklanması'nı 2 Mayıs 1808 ya da diğer adıyla Memlükler'in Saldırısı isimli tablosunda betimledi. Bu eserde, şehir meydanında karşılaşan İspanyollar ve Fransızlar'ın çatışması ve İspanyollar'ın, Napolyon'un isyanı bastırması için gönderdiği Memlükler'i öldürmesi anlatılır.Mayısın İkisi ve Mayısın Üçü büyük bir serinin iki parçası olarak kabul edilir. Yazılan yorumlar ve ayrıntılı kanıtlar Goya'nın, Mayıs 1808 isyanının anısına, geniş tuvallerde dört tablo çizdiğini ileri sürer. José Caveda 1867'de yazdığı anılarında bu dörtlüden bahsetti. Ayrıca, ressam ve Goya koleksiyoncusu Cristóbal Ferriz de iki farklı eser daha olduğunu söyledi. Bunlardan birincisinin konusu kraliyet sarayındaki ayaklanma iken, ikincisi topçu kışlasındaki savunmayı anlatmaktaydı. O döneme ait çeşitli baskılar, bu tür bir serinin örneğini oluşturur. Diğer iki eserin kaybolması, kamuoyunda popüler olan bu isyana karşı resmi memnuniyetsizliğin bir kanıtı olabilir.Ressam Mayısın İkisi'nde pembe, turuncu, mavi, gri, kahverengi gibi renkleri kullanmayı tercih etti.  Pastel tonlar, konu edinilen vahşeti ve zalimliği anlatmak için garip kaçsa da, Mayısın İkisi etkisini Savaşın Felaketleri ya da Mayısın Üçü'nde olduğu gibi ayırt edilebilir karakterlerden almaz. Aksine, sahnenin sahip olduğu kasıtlı belirsizlik ve İspanyol direnişçilerinin tasviri bu eserin önemli özellikleridir.İki resim arasında büyük kompozisyon farkları vardır. Örneğin ilk tabloda ufuk çizgisi yüksekteyken ikincisinde daha alçaktadır. Ayrıca, ressamın ilk tabloda çizdiği kalabalıkta bireyler belirsizdi. Sıkışık ve karışık bir düzenleme vardı. Hareketin ve savaşın varlığı fark ediliyordu. Öte yandan, Goya, 3 Mayıs 1808'de iki karşıt grup olduğunu açıkça gösterdi ve her bireyi ayırt edilebilecek şekilde çizdi. İspanyollar ve Fransızlar arasındaki ilişki de iki tabloda birbirine zıddı. 2 Mayıs'ta güçlü olan taraf İspanyollar iken 3 Mayıs'ta, diğer tabloda kurban olarak betimlenmiş Fransızlar intikam alan infazcılara dönüştüler.
İki eserin kompozisyonları arasında az sayıda benzerlik de vardır. Bu benzerliklerin en temeli ise iki resmin de sahip olduğu parabolik yapıdır. Goya, 2 Mayıs 1808'de Fransızlar'a saldıran üç adamın eğik bir şekilde gruplandırılması ile 3 Mayıs 1808'deki infaz mangasının dizilişini betimlemede aynı tekniği kullandı. Tasvirlerde, her iki grubu da yandan kısaltılmış perspektifleri parabolik bir çizgi gibi görünecek şekilde düzenledi.
Goya, bakır üzerine asitle kazıma tekniğini kullanarak yarattığı kalıplardan oluşturduğu bir gravür serisi olan Savaşın Felaketleri'ni (Los desastres de la guerra), baskıların çoğunu 1810-1814 yılları arasında yapmış olmasına rağmen, 1820 yılına kadar tamamlayamadı. Goya'nın bir arkadaşına verdiği ve şu anda British Museum'da sergilenen prova albümü, hem ön çizimlerin hem de baskıların sırası hakkında ipuçları veriyordu. Savaşın Felaketleri serisinin en erken yapılan baskıları, hem 2 Mayıs 1808'den hem de 3 Mayıs 1808'den önce üretildi. Grupta, tıpkı Goya'nın bu iki tablosunda olduğu gibi, birbirleriyle ilişkili olan ve muhtemelen ressamın Zaragoza ziyareti sırasında şahit olduğu bir olayı anlatan iki kompozisyon vardı. No se puede mirar (Kimse buna bakamaz), hem tema olarak hem de düzenlemesiyle 3 Mayıs 1808'i anımsatıyordu. Eserin ortasında yer alan kadın kollarını iki yana açmışken, bir diğeri ellerini birleştirmiş Tanrı'ya dua ediyordu. Geri kalanlar ya siper almışlar ya da yüzlerini saklıyorlardı. Kimse buna bakamaz'da Mayısın Üçü'nün aksine askerler sırtlarından bile olsa görünmüyordu. Sadece silahlarının süngüleri fark ediliyordu.
Goya'nın daha erken resimlerinden biri de Y no hay remedio (Ve bundan kaçınılamaz)'dır. Bu baskı, Savaşın Felaketleri serisinin, diğerlerine göre daha sonra çizilen bir grubunun içinde yer alır. Savaşın en yoğun zamanında ve resim malzemelerinin bulunamadığı dönemde Goya bu resmi ve serideki bir başka resmi çizebilmek için, daha önce yapmış olduğu bir manzara baskısının kalıbını temizleyerek yeniden kullanmıştır. Ve bundan kaçınılamaz'da sorguçlu asker şapkası giyen bir idam mangasınının geri çekilişi, bu defa arkadan değil karşıdan gösterilmektedir.
İlk başlarda eser sanat eleştirmenleri ve tarihçilerden birbirinden çok farklı tepkiler aldı. Goya'dan önce ressamlar savaş betimlemelerini tarih resimlerinin görkemli tarzıyla çizmeyi tercih ediyordu. Goya'nın kahramanlığı vurgulamaktan kaçındığı anlatımı o dönem için çok şaşırtıcıydı. Perspektifin düz olması, kurbanlar ve infazcıların birbirlerine gerçek olamayacak kadar yakın durmaları, yapılan ilk eleştirilerde eserde teknik olarak bulunan kusurlardan bazılarıydı. Bu gözlemler kesinlikle doğru olmasına rağmen, yazar Richard Schickel, Goya'nın eserin akademik sanata uygunluğu için çabalamadığını, aksine eserin izleyici üzerindeki etkisini güçlendirmek için uğraştığını savundu.Mayısın Üçü geçmiş dönemde yaratılmış pek çok çalışmaya göndermeler içermesine rağmen gücünü geleneksel kompozisyon formüllerinden değil pervasızlığından alır. Ressam ustalığı ile yapmacıklıktan uzak bir vahşiliğin epik tasvirini yapabilmiştir. Dönemin romantik ressamları da adaletsizlik, savaş ve ölüm gibi konularla ilgilenmelerine rağmen, eserlerinde güzelliği yaratan kurallara büyük bir özen gösteriyorlardı. Théodore Géricault'nun Medusa'nın Salı (1818 - 1819) isimli eseri ve Eugène Delacroix'nın Halka Yol Gösteren Özgürlük isimli tablosu bu tarzdaki romantik resimlere örnek olarak verilebilir.Eser, yapısal ve tematik olarak Hıristiyan sanatındaki şehit geleneklerine bağlıdır. Işık ve gölge sanatının dramatik kullanımına örnek teşkil eder ve hayatın çekiciliği ile yakın zamanda olması beklenen infazın kaçınılmazlığını yan yana sunar. Bütün bunlara rağmen, Goya bu tablosunda geleneklerden uzak kalmayı da bildi. Goya'nın aksine, Jusepe de Ribera gibi diğer ressamların yaptığı, vahşeti betimleyen çalışmalar çoğunlukla sanatsal bir teknik ve ahenkli bir kompozisyona sahiptiler.Eserin zamanın ilerleyişini gösteriş tarzının batı sanatında bir örneği daha yoktur. Ressam, suçsuz bir kurbanın ölümünü art arda parçalar halinde ve kahramanca bir erdem olacak şekilde yansıtarak daha önce de betimlemişti. Ama Mayısın Üçü hiçbir katarsis anını anlatmaya çalışmaz. Bunun yerine mahkûmların öldürülüşü, cinayetin mekanik bir şekilde anlatıldığı bir dizi hareketle gösterilir. Kaçınılmaz son ise resmin sol alt bölümünde yere serilmiş şekilde yatan adamın cesedidir. Tabloda yüceltiye yer yoktur, adamın başı ve vücudu yeniden hayata dönmesini engelleyecek derecede biçimsizleşmiştir. Kurban estetik ya da manevi zarafetten uzaktır. Resmin geri kalanında izleyicinin gözü, merkezî yatay eksen üzerinde gezinir. Sadece yerde yatan kurban için bakış açısı değişir ve izleyici parçalanmış vücudu görmek için daha aşağıya bakar.Mayısın Üçü'nde, resmin odak noktasındaki ellerini yukarı kaldırmış adam çoğunlukla İsa'nın çarmıha gerilişi ile karşılaştırılır. Benzer bir poza İsa'nın Getsemani bahçelerinde çektiği ızdırabı betimlemek için çizilen eserlerde de rastlanır. Goya'nın figürünün sağ elinde stigma dikkat çeker. Tuvalin merkezinde yer alan fener ise İsa'yı tutuklayan Romalı askerlerin geleneksel bir özelliğidir. Goya'nın tablosundaki adam sadece çarmıha geriliyormuş gibi poz vermekle kalmaz, aynı zamanda kıyafeti papalığın rengi olan sarı ve beyaz renklerdedir. Her şeye rağmen Mayısın Üçü'nde üstünlük bulmak için bir çaba yoktur ve ahiretteki kurtuluş için yaşamı feda etme fikrine rastlanmaz.
 Fener, sanatta ışıklandırma için kullanılan kaynaklardan biridir. Çoğunlukla Barok ressamlar tarafından kullanılsa da bu konudaki mükemmeliyete Caravaggio ulaşmıştı. Geleneksel olarak, dramatik ışık kaynağı ve ışık gölge (İtalyanca:chiaroscuro) ile meydana gelenler, Tanrı'nın varlığının metaforu olarak kullanılırdı. Fener ya da mum ışığı ile aydınlatma akla dini çağrışımlar getirse de 3 Mayıs 1808'deki fener hiçbir mucizeyi açıklamaz. Aksine, sadece idam mangasının korkunç işini tamamlayabilmesi için ışık verir ve izleyicinin ahlaksız vahşete tanıklık edebilmesine olanak sağlar. Goya, ışığın sanattaki ruhsal öncü olduğu alışıldık rolünü bu eserle yıkmıştır.3 Mayıs 1808'in kompozisyonundaki bir diğer ayrıntı da sahip olduğu parabolik yapıdır. Resme eğik olarak yerleştirilen ve kısaltılmış perspektife sahip idam mangası bir yayın kirişi gibidir. Ayrıca, idam edilmeyi bekleyen kurbanlar ile çoktan idam edilmiş, yerde kan içinde yatan cesetler, arka plana doğru genişleyen kavsin temel çizgilerini oluşturur. Resmin merkezinde kesişen iki yatay ve birbirine zıt pozisyonda kavis de vardır. Bunlardan birincisi infaza siperlik eden toprak yığını iken diğeri ise askerlerin şapkaları hizasında oluşan görüş noktasıdır.
Goya'nın çizdiği kurbanlar, tıpkı katilleri gibi anonimdir. Yalvarışlarının adresi dini resimlerde olduğu gibi Tanrı değil, önemsiz ve kişilikleri belirsiz olan idam mangasıdır. Vurulmak üzere olan adam, diğer kurbanların bir parçası gibi gösterilmiş, bireyselliği ile kahramanlaştırılmamıştır. Adamın hemen aşağısında kanlı ve biçimsiz bir ceset yatmaktadır; arkasında ve çevresinde kısa bir süre sonra kendisiyle aynı kaderi paylaşacak diğerleri vardır. Biyografi yazarı Fred Licht'e göre, ilk kez tek başına şehit olmanın asaletinin yerini boşunalık, düzensizlik, kutsal cinayetin zulmü ve isimsizlik almıştır.Son olarak, ressam teknik becerilerini kullanarak konunun vahşetini yumuşatmaya çalışmadı. Metod ve konu bölünmezdi. Goya'nın yöntemini geleneksel virtüözlüğün kuralları değil ürkütücü konulara olan önlenemez içgüdüsel merakı belirledi. Fırça darbeleri neşe verici olarak tanımlanamazdı ve resimde renkler toprak için siyah, beyazın yansımaları ve kurbanlarının kanlarının kırmızısı ile sınırlandırılmıştı. Renklerin kalitesi Goya'nın ilerki çalışmalarının habercisi gibiydi. Eser, teatral eksikleri veya korkutucu gücü gibi sanatsal özellikleri ile ilgili çok az eleştiri aldı.
Çalışmanın anısal değerine rağmen, ilk sergilenişine dair hiçbir detay bilinmemektedir ve varolan o dönemdeki kayıtların hiçbirinde bahsi geçmez. Bu kaydetme eksikliğinin sebebi, VII. Fernando'nun tercihinin neoklasik sanat olması ve içeriği popüler isyanlar olan eserlerin Bourbonlar tarafından korunması olabilir. 1814 yılında, geçici hükümet tarafından, ayaklanmanın anısına yaptırılacak olan anıt da VII. Fernando tarafından engellendi. Bunun sebebi de Fernando'nun gözünde, bağımsızlık savaşının kahramanları ve yöneticilerinin başarılarının, devrimci eğilimleri sebebiyle önemsiz olmasıydı.Bazı kaynaklara göre eser, halka açık alanda sergilenmeye başlanmadan önce, otuz ila kırk sene arasında depolarda saklandı. 1819 yılında Prado Müzesi açıldıktan sonra kraliyet koleksiyonunun büyük bir kısmı müzeye aktarıldı. Ancak müzenin 1834 tarihinde çıkarılan bir envanterine göre tablo hâlâ devletin ya da monarşinin malı sayılıyordu. Théophile Gautier, 1845 yılında Prado'yu ziyaret ettiğinde Goya tarafından yapılmış bir "katliam" resmi gördüğünden bahsetti. Aynı ifadeyi 1858 yılında müzeye giden bir ziyaretçi de kullandı. Bu iki anlatım da 2 Mayıs olaylarını betimleyen bir çalışmayı işaret eder ve akla 2 Mayıs 1808'i getirir. Fakat, büyük ihtimalle iki izleyicinin de gördüğü resim 3 Mayıs 1808'dir. Bu karışıklığın sebebi ise İspanyolcada Dos de Mayo'nun hem 2 Mayıs hem de 3 Mayıs günü olan olayları tanımlamak için kullanılmasıydı.1867 yılında, Goya'nın biyografi yazarı Charles Emile Yriarte, resmin kendi özel sergisine sahip olabilecek kadar önemli bir resim olduğunu öne sürdü. Fakat, 1872 yılına kadar, 3 Mayıs 1808, Prado Müzesi'nin kataloğunda yer alamadı. 1872 yılında ise 3 Mayıs 1808 Manzarası ismiyle katalogdaki yerini aldı. Hem Mayısın İkisi hem de Mayısın Üçü İspanyol İç Savaşı sırasında güvenlik sebebiyle kamyonla Valensiya'ya taşınırken zarar gördü. Bu transfer, iki tablonun da Madrid'den ayrı olduğu tek zamandı. 2 Mayıs 1808'in sol tarafında gözle görülür renk kayıpları oldu ve bunlar düzeltilmeden bırakıldı. Her iki resim de ayaklanmanın iki yüzüncü yıldönümü anısına açılacak bir sergi sebebiyle 2008 yılında onarıldılar.
Farklı bölgelerde gerçekleşen ve gerilla saldırılarını da içeren Yarımada Savaşı, birçok sanatçının ilgisini çekti ve eserlerine konu oldu. Bazı ressamlar, komutanlara savaş alanlarında eşlik ederken diğerleri gazeteleri takip ettiler. Napolyon'un tüm seferlerinde profesyonel ressamlar da onunla birlikte gittiler ve imparatorun sanat bakanı Dominique-Vivant Denon'nun emirleri doğrultusunda çatışmaları resmettiler.
İspanyol ressam Tomás López Enguídanos da, Madrid'de gelişen 2 ve 3 Mayıs 1808 olaylarını betimleyen bir seri yaptı. Ressam bu çalışmasında çatışmaları yeniden canlandırdı ve İspanyollar'ın kahramanlığını vurguladı. İspanya'da yarım yüzyıl boyunca bu konu ile ilgili eserler üretilmeye devam edildi.
Mayıs 1808 olaylarını anlatan eserlerde kullanılan en popüler isimler topçu subaylar Daoiz, Velarde ve onların yönetiminde isyan eden İspanyol halkıdır. Bu iki asker, çevresindekilerle beraber Monteleón Parkı'nda öldürülene kadar Fransızlar'la savaştılar. Madrid'de Daoiz ve Velarde'nin anısına yapılan heykeller vardır. Ayrıca, on dokuzuncu yüzyıl boyunca bu iki adamın kahramanlıkları ve ölümleri ile pek çok resim ve baskı yapıldı. Bu eserler arasında Manuel Castellano'nun akademik çalışması Daoiz'in Ölümü de yer alır. Castellano bu resmi olayların üzerinden 54 yıl geçtikten sonra, 1862 yılında çizdi. Ressam, tablosunu yaparken, tanıklardan ve kayıtlardan yararlandı. Goya da olayları 6 yıl sonra, 1814 yılında çizdi. Fakat Goya, Enguídanos ya da Castellano'nun aksine mekanın ve karakterlerinin belirsiz olmasını tercih etti. Goya'nın çağdaşı Zacarias Gonzalez Velazquez'in yaptığı Mayısın Üçü tablosunda ise çizdiği kalabalık gruptaki her birey ayırt edilebiliyordu.
İspanya'nın Bağımsızlık Savaşı'nın sonrasında Madrid Kraliyet Akademisi'nde en popüler olan eser, Jose de Madrazo'nun Viriato'nun Ölümü isimli tablosuydu. Ressam, neoklasik tarzdaki bu eseri İtalya'da yaşadığı yıllarda yaptı ve 1817 yılında ülkesine dönerken yanında getirdi. Tabloda, Romalılar'a karşı İber Yarımadası'nı savunan Viriato'nun kendi yandaşları tarafından uyurken öldürülmesi anlattı. Madrazo da tablosunda bağımsızlık mücadelelerini anlatmak için belirli bir liderin kahramanlığını ve önderliğini vurgulamayı seçti. Oysa Goya, bu başarının sahibi olarak isimsiz İspanya halkını göstermeyi tercih etti.Mayısın Üçü ve Mayısın İkisi'nin, aynı konuyu ele alan tabloların aksine, uzun yıllar boyunca sergilenmemesinin sebebinin, Goya'nın döneminin ötesinde bir fikirle ve modern bir tarzda çizmesi olduğu kabul edildi.
3 Mayıs 1808'e esin kaynağı olan eserler çoğunlukla popüler betimlemeler, baskılar ve el ilanlarıydı. Napolyon Fransa'sı ile savaştıkları dönemde İspanyol politik resimlerinde idam mangası betimlemesi sık sık kullanıldı. Goya'ya parasal olarak destek sağlayanlar, ressamdan tüm halkı derinden etkileyecek bir tablo yaratmasını istediler. Miguel Gamborino'nun 1813 yılında çizdiği dini tablo Valensiya'dan Beş Keşişin Öldürülmesi'nin, Goya'nın kompozisyonuna kaynak olduğu düşünülür. Öldürülmek üzere olan kurbanın diğerlerinden farklı beyaz kıyafeti, başının tepesi tıraşlı, dizlerinin üstüne çökmüş keşişin iki elini açarak yalvarması ve yerde yatan bir süre önce öldürülmüş ceset iki resim arasındaki benzerliklerden bazılarıdır. Fakat, Gamborino'nun aksine Goya, tablosuna melekler yerleştirmemiştir.
Eserin kompozisyonunun geometrisi, Fransız ressam Jacques-Louis David'in Horas Kardeşlerin Yemini (1784) isimli tablosunun ironik bir yorumu olarak algılanabilir. Bu açıdan bakıldığında, David'in üç Romalı Horas'ın babalarını selamlamak için uzanmış kolları, idam mangasının tüfeklerine dönüştü. Öte yandan iki yana açılmış kolları ile duran Horas'ın babası da infazcılarıyla yüz yüze gelmiş kurban oldu. David'in insan tasvirlerindeki ifadeler neoklasik bir gözalıcılık içindeyken Goya, David'e cevabını acımasız bir gerçekçilikle şekillendirdi.
 Ayrıca, Goya, Antoine-Jean Gros'a ait bir tabloya da cevap veriyor olabilirdi. Madrid'in Fransızlar tarafından işgal edilmesi Gros'un Madrid'in teslim olması, 4 Aralık 1808 isimli eserine de konu oldu.
Goya, Rubens'in 1638'den sonra yaptığı Masumların Katli ve Savaşın Dehşeti'nin değişik uyarlamaları gibi pek çok eserinden etkilenmiş olabilir. Bu varsayımı, ressamın Çocuklarını Yiyen Satürn (1819 - 1823) isimli eseriyle, Rubens'in 1636 yılında çizdiği ve şu anda Prado'da sergilenen aynı isimli tablosu arasındaki benzerlik de desteklemektedir. Kenneth Clark ise 2 Mayıs 1808'in sanatsal başarısızlığının sebebinin Goya'nın Rubens'in benzer eserlerini aklından çıkaramaması olabileceğine dikkat çekti. Goya, 1819 ile 1823 yılları arasında yaptığı Satürn temalı tablosundan önce, 1796 - 1797 yılları arasında aynı temada bir başka resim yaptı. Bu resim ton olarak Rubens'in Satürn'ününe çok benziyordu.
3 Mayıs 1808'deki diz çökmüş adamın pantalonunun griye çalan yeşil rengi ise Diego Velázquez'in 1619 yılında yaptığı ve şu anda Prado Müzesi'nde sergilenen Tapınma tablosundaki diz çökmüş adamın giysisinin rengini anımsatır.
Mayısın Üçü'nün etkisinin görüldüğü ilk çalışma Édouard Manet'nin İmparator I. Maximilian'ın İnfazı'nın İdamı isimli tablosu oldu. Manet 1867 ile 1869 yılları arasında bu konuyu farklı biçimlerde ele alan resimler yaptı. Sanatçı, ne kendisinin ne de gelişmekte olan fotoğraf sanatının şahit olduğu güncel bir olayı betimlerken, Goya'nın çizdiği öncülden etkilendi. Ressamın, 3 Mayıs 1808'i, kendi çalışmasına başlamadan önce, 1865 yılında Prado Müzesi'nde görmüş olma ihtimali çok yüksekti. Manet'nin eseri, çok hassas bir konuya değindiği için yaşadığı süre boyunca Fransa'da sergilenemedi. Mayısın Üçü'nün 1867'de yayınlanan baskısının ise, bir tanıdığı vasıtası ile Manet'nin eline ulaştığı kesindi. Sanat eleştirmeni Arthur Danto, Goya ve Manet'nin çalışmalarını şu şekilde değerlendirdi:
Manet, 1871 yılında ise, kurşuna dizerek infaz eden bir idam mangasını Paris sokaklarında işlerini yaparken resmetti. Ressamın, Barikat (Fransızca La Barricade) isimli bu suluboya tablosunu da 3 Mayıs 1808'den etkilenerek çizdiği bilinmektedir.
Mayısın Üçü, Pablo Picasso'nun Guernica isimli tablosuna da esin kaynağı oldu. Picasso, bu eserinde Nazilerin İspanyol İç Savaşı sırasında gerçekleştirdiği Guernica Bombardımanı'nı anlattı. 2006 yılında Prado ve Reina Sofía müzelerince ortak düzenlenen bir sergide Mayısın Üçü, Guernica ve İmparator I. Maximilian'ın İnfazı aynı odada sergilendi. Ayrıca, aynı odada Picasso'nun 1951 yılında çizdiği, Kore Savaşı'nı anlatan Kore'de Katliam isimli tablosu da sergilendi. Kore'de Katliam, Guernica'ya göre Mayısın Üçü'nü daha çok anımsatır. Resimde, Mayısın Üçü'ne direkt göndermeler de vardır. Bu eserde suç işleyenler, Amerika Birleşik Devletleri Ordusu ya da onların Birleşmiş Milletler'deki müttefikleridir.
Aldous Huxley, 1957 yılında, Goya'nın Rubens'in sahip olduğu tuvali düzenli bir kompozisyonla doldurma yeteneğinden yoksun olduğunu yazdı. Buna rağmen, Huxley, 3 Mayıs 1808'i başarılı bulduğunu da açıkladı. Çünkü, Goya "kendi doğal dilinde konuşmuştu ve dahası, söylemek istediklerini azami ölçüde güç ve açıklıkla ifade edebilmişti."Kenneth Clark, tablonun tarih resimlerinden farkına ve onun nadir bulunan keskinliğine şu cümleleri ile dikkat çekti:
GenelBareau, Juliet Wilson. Goya's Prints, The Tomás Harris Collection in the British Museum. British Museum Press, 1981. ISBN 0-7141-0789-1
Boime, Albert. Art in an Age of Bonapartism, 1800–1815. The University of Chicago Press, 1990. ISBN 0-226-06335-6
Cirlot L., Francisco de Goya, Prado Müzesi II, «Dünyanın Müzeleri», bölüm 7, İspanya, 2007. ISBN 978-84-674-3810-9
Connell, Evan S. Francisco Goya: A Life. New York: Counterpoint, 2004. ISBN 1-58243-307-0
Ford, Richard. A Handbook for travellers in Spain, 3. baskı, 1855 Google Books Online'da Madrid'i anlatan II. Bölüm.
Heras, Margarita Moreno de las, et al. Goya and the Spirit of Enlightenment. Museum of Fine Arts, Boston, 1989. ISBN 0-87846-300-3
Ferrari, Enrique Lafuente. Goya - The Second of May and Executions makalesi. Goya in Perspective, Hazırlayan: Fred Licht. Prentice Hall, 1973. ISBN 0-13-361964-8
Licht, Fred. Goya: The Origins of the Modern Temper in Art. Universe Books, 1979. ISBN 0-87663-294-0
Murray, Christopher John. Encyclopedia of the Romantic Era, 1760–1850,'da "The Third of May 1808–1814", Taylor and Francis, 2004. ISBN 1-57958-422-5
Prado Müzesi. Catálogo de las pinturas. Ministerio de Educación y Cultura, Madrid, 1996. ISBN 84-87317-53-7
Schiller, Gertrude. Iconography of Christian Art, Vol. II. Lund Humphries, London, 1972. ISBN 0-415-23391-7
Spivey, Nigel. Enduring Creation: Art, Pain and Fortitude. University of California Press, 2001. ISBN 0-520-23022-1
Stoichita, Victor I and Coderch, Anna Maria. Goya: The Last Carnival. London: Reaktion Books, 1999. ISBN 1-86189-045-1
Tomlinson, Janis A. Goya and the Twilight of Enlightenment. Yale University Press, 1992. ISBN 0-300-05462-9
Williams Gwyn A. Goya and the Impossible Revolution. Penguin Books, 1976. ISBN 0-7139-0906-4Özel
MoMA.org'da Édouard Manet'nin İmparator Maximilian'ın infazı konusunu işlediği çalışmaları
2006'da Reina Sofía Müzesi ve Prado Müzesi'nin ortak olarak açtıkları, Guernica, Kore'de Katliam, İmparator Maximilian'ın İnfazı ve 3 Mayıs 1808'in bir odada sergilendiği Picasso Sergisi'nin kataloğu (İspanyolca)
"4 Minutes", Amerikalı şarkıcı Madonna'nın on birinci stüdyo albümü Hard Candy'de yer alan, Amerikalı şarkıcılar Justin Timberlake ve Timbaland ile birlikte söylediği şarkıdır. 17 Mart 2008'de Warner Bros. Records tarafından albümün çıkış single'ı olarak yayımlandı. Şarkının gelişimi, gezegenin yok oluşunun acil olarak önüne geçilmesi ve insanların bu süreçten nasıl keyif alabilecekleri fikrinden esinlendi. Yazım süreci, Madonna ve Timberlake arasında yapılan fikir alışverişleri sayesinde tamamlandı. Madonna'ya göre şarkı, I Am Because We Are belgeselini hazırlamasında kendisine esin kaynağı oldu.
Şarkı, Londra'da kaydedilirken miksaj Miami'de yapıldı. Ses mühendisi Demo Castellon, ilk olarak vokallerin üzerinde, daha sonra Timbaland ve Danja tarafından oluşturulan ritimler ve synthler üzerinde çalıştı. Urban ve hip hop tarzında yüksek tempolu bir dans-pop şarkısı olan "4 Minutes", Timbaland'ın karakteristik bhangra ritimleriyle aralarında bakır nefesli çalgıların, sis düdüklerinin ve inek çanlarının bulunduğu enstrümanları birleştirmektedir. Şarkının sözleri, Madonna'nın Afrika'ya yaptığı ziyaretten ve kıtada gördüğü insanların acısından esinlenerek kamuoyuna bir uyarı içermektedir.
"4 Minutes", birçok müzik eleştirmeninden olumlu tepkiler aldı, şarkının bandoya benzetilen müziği övüldü. Bazıları ise şarkıda Timberlake'in değil de, Madonna'nın "misafir sanatçı" gibi olduğunu öne sürdüler. "4 Minutes", aralarında Almanya, Avustralya, Birleşik Krallık, İspanya, İtalya ve Kanada'nın da bulunduğu yirmi bir ülkede bir numara olarak dünya çapında bir başarı elde etti. ABD'de şarkı Billboard Hot 100 listesinde üçüncü sıraya çıkarak Madonna'nın listelerde "ilk 10"a girmeyi başarabilen otuz yedinci single'ı oldu ve daha önce Elvis Presley'de bulunan "ilk ona girebilen en çok single'ı olan şarkıcı" rekorunu ele geçirdi.
Şarkının video klibinde Madonna ve Timberlake şarkı söylüyorlar ve önüne çıkan her şeyi yutan siyah bir perdeden kaçıyorlar. Klibin sonunda perde, Madonna ve Timberlake'i yutuyor. Madonna "4 Minutes"i Hard Candy tanıtım turnesinde ve Sticky & Sweet Tour'da seslendirdi. Sticky & Sweet Tour'da şarkı, Madonna'nın fütüristik robotik bir kostüm giyidiği rave bölümünün açılış şarkısı oldu. Şarkının performansları sırasında Timberlake ve Timbaland video ekranlarında belirdiler ve kendi bölümlerini söylediler. Şarkı, 51. Grammy Ödülleri'nde "En iyi pop vokal iş birliği" ve "En iyi remiks kaydı, klasik dışı" kategorilerinde adaylık elde etti.
Onuncu stüdyo albümü Confessions on a Dance Floor'un yayımının ardından Madonna, ne tür müzik yapmak istediğini düşündü ve önceki albümlerinde olduğu gibi dans müziğini seçti. Madonna'nın o zamanki yapımcısı Stuart Price, sanatçıya ne tür bir müzik arzu ettiğini sordu. Madonna ise Justin Timberlake ve Timbaland'ın yaptığı müzikten çok hoşlandığını ve onlarla çalışmayı arzu ettiğini söyledi. "4 Minutes"in sözlerini bu üç kişi yazarken, yapımcılığını Nate "Danja" Hills Timbaland ve Timberlake ile birlikte üstlendi. İlk başta adı "4 Minutes to Save the World" olarak kararlaştırılan şarkı, Madonna'nın albümü Hard Candy için yapılan son şarkılardan biriydi. MTV News'e verdiği bir röportajda Madonna, şarkının konseptinin Timberlake ile yaptıkları görüşmeler sonucu geliştiğini belirtti. Şarkının anlamıyla ilgili olarak şunları söyledi:
Bunun tam anlamıyla önemsenmesi gerektiğini düşünmüyorum. Şarkıda ivedilikle hareket edilmesinden söz ediliyor. Gün geçtikçe insanlar çevreyi ve gezegeni nasıl yok ettiğimizin farkına varıyorlar. Sadece dikkatimizi dağıtmaya devam edemeyiz. Kendimizi eğitmeli, uyanmalı ve bununla ilgili bir şeyler yapmalıyız. Aynı zamanda sıkıcı ve ciddi olmak istemiyoruz ve eğlenmek istiyoruz. Yani eğer gezegeni kurtaracaksak bunu yaparken iyi zaman geçirebilir miyiz?
Madonna, şarkıda işlenen temanın yaşıyla hiçbir şekilde ilgisi olmadığını, sadece uzun zamandır aklında olan bir duyguyu "4 Minutes" ile bir şarkı hâline getirdiğini anlattı. Interview'dan Ingrid Sischy, şarkının dünya için bir balad gibi olduğunu söyledi ve "Harika bir bandonun müziğine sahip. Bu dev bir dans şarkısı." şeklinde değerlendirdi. Madonna, Sischy ile aynı görüşü paylaştığını belirtirken, şarkının "komik bir paradoks" ve belgeseli I Am Because We Are'ın esin kaynaklarından biri olduğunu ifade etti. Sözkomusu belgesel filmde, bir Afrika ülkesi olan Malavi'deki insanlık dramı ve gıda kıtlığı ele alınıyor.
"4 Minutes"in kayıtları Londra'da 72 kanallı bir SSL 9080 scratching aletiyle yapıldı. Sound on Sound dergisinden Paul Tingen, miksaj ve kayıt mühendisi Demacio "Demo" Castellon ile röportaj yaptı; Castellon ilk kayıtlara katılamadığını, çünkü başka bir proje üzerinde çalıştığını, fakat ikinci kayıtlara yetiştiği için şanslı olduğunu söyledi. Castellon geldiğinde davul sesleri ve temel klavye ritimleri dâhil şarkının yarıdan fazlası bitmişti. Castellon'a göre kendisi "şarkının kalanını kaydederken girişinde ve sonunda biraz programlama yaptı." Stüdyoda Timbaland ve Danja, "4 Minutes"in arka parçasını yapmak için Akai MPC3000 ve Ensoniq ASR-10 kullandılar. Ayrıca davul makinesi, Yamaha Motif iş istasyonu klavye ile synth örneklerinden yararlandılar. "Özel analog klavyeler vardı ve gerisi yumuşak synthlerdi. Fakat sürekli deneyimliyoruz ve çalıştığımız stüdyoda ne kadar alet varsa kullanıyoruz. Tercihlerimiz olabilir, fakat sürekli yeni şeyler denemeye açığız. Bu yüzden müziğimiz diğerlerininkinden farklı." Castellon, "4 Minutes" arka planında "çoğunlukla bakır nefesli çalgılar, synthler ve vurmalılar olduğunu" söyledi. Castellon seansın aslında insanların düşündüğünden çok daha büyük olduğunu iddia etti. Bu iddiasını şu sözlerle sürdürdü: "Çünkü Tim ve Danja kendi müziklerini yaparken gurur duyuyorlar [...] '4 Minutes'teki davullar ve vurmalılar 23 stereo parçaydı, toplamda 46 parça etti, 16 stereo bakır nefesli çalgı parçası vardı. Tüm seanstan 100'e yakın parça çıktı ve ben Pro Tools'tan SSL'e 80 çıktı aldım, Pro Tools ile biraz alt miksaj yapıldı. Ama çoğunlukla sorunsuz geçti." Röportajda Castellon, Timbaland'ın yapımıyla ilgili görüşlerini ve kendi yapım çalışmasını paylaştı:
'4 Minutes' söz konusu olduğunda Tim'in en baştan işlerin nasıl ilerleyeceğiyle ilgili bir görüşü vardı, özellikle ses dalgalarıyla ilgili. O gerçek bir yapımcı. Sadece müziğe bakmıyor, sese de bakıyor. Ayrıca harika bir mühendis ve inanılmaz bir kulağa sahip ve stereo çeşitliliğinde parçaları nasıl bir araya getireceğini biliyor. [...] '4 Minutes' seansını açtığımda devam eden çok şey vardı. Zor kısmın vokalleri kesmeyi unutmamak olacağını o anda anlamıştım. Vokallerin üzerinde çalışmaya başlamak bunu elde etmenin tek yoluydu. Daha sonra diğer kısımları vokallerin etrafına kurdum. Diğer zorluk parçadaki her şeyin net olduğundan emin olmaktı ve her çalgı, her hece, her nefes duyulabilmeliydi. Ayrıca bir parça üzerinde genellikle belli bir sıralama dâhilinde çalışırım. Böyle daha kolay, çünkü işiniz bittiğinde her şey biter. O yüzden parçanın sonuna gelene kadar bölüm bölüm çalışmaya devam ederim ve tüm miksajın bittiğini bilirim.
Castellon, SSL'in dâhilî otomasyonunun kendi harmanladığı müziğe müdahele etmesini istemediğini söyledi. Onun yerine otomasyon Pro Tools ile sağlanırken seviyeler, kontolü Castellon'da bulunan sekiz düğmeli bir CM Labs Motormix ile ayarlandı. Castellon'a göre kendisi "sıkıştırma ve kaydırma yaptığı SSL ile her şeyi çalıştırdı." Parçanın miksajı Miami, Florida'da 96 kanallı bir SSL J serisi kontrol paneliyle yapıldı. Kaydedilen arka parçaların miktarını göz önünde bulundurunca Castellon, "4 Minutes" miksajındaki zorluğun "müziğin vokalleri boğmadığından emin olmak" olduğunu belirtti. Castellon bunu nasıl yaptığını açıkladı: "Vokallerle başladım, sonra müziği ekledim ve en son davulları. Bu benim için tuhaftı." Miksaj için çok az dijital eklenti kullanıldı. Castellon şarkıyı hızlı bir şekilde bitirmeyi denedi, miksaj bir gününü aldı. İki gün sonra miksajın ince ayarını yaptı.Miksajlar tamamlandıktan sonra, Castellon vokallerin üzerinde çalıştı; ilk olarak Timbaland'ın giriş bölümüyle başladı, Madonna'nın sesiyle devam etti ve Timberlake'in vokalleriyle bitirdi. Timbaland'ın vokallerinde SSL'in EQ'sunu kullandı ve ses çok yüksek olduğunda tıraşlamayı engellemek için girdi seviyelerini ayarladı. Madonna ve Timberlake için biraz SSL'in dinamik aralık kompresörünü kullandı ve Madonna'nın sesine "bir [Lexicon] PCM42 ile sekiz nota erteleme uyguladı, Eventide H3500 ile dörtlüklere ve [TC Electronic] TC3000 ile hooklara yankı" yaptı. Bu dijital sinyal işlemcileri Madonna'nın vokallerine stereo alanı hissi vermek için kullanıldı. Castellon, Timbaland ve Danja'nın davul programlamasını övdü, fakat programlama bazen "aşırı iyi" olduğu için kendisinin "seviyeyi biraz düşürmesi" gerektiğini belirtti. Castellon, pes davulların seviyesini kontrol etmek için Waves Audio'nun "Renaissance Compressor" eklentisinden yararlandı. "Diğer parçalarla çatışan belirgin bir pes sesi vardı, Tim onu farklı notası ve sesi olan başka bir pes ile değiştirdi." dedi. Castellon, bir Focusrite D2 EQ kullanmanın kendisine "yeni pes davulun sesiyle diğer pes davul seslerini eşleştirmekte" yardımcı olduğunu söyledi. Davullar ve vurmalılar eklendiğinde "4 Minutes"in kayıt ve miksajı bitmişti. Castellon "Şansımıza her şey sonunda bir araya geldi. Önce davullarla başlayıp vokallerle devam etseydim, miksaj bu şekilde olmazdı." dedi.
"4 Minutes" urban ve hip hop tarzında bestelenen yüksek tempolu bir dans-pop şarkıdır. Hareket hâlindeki bir bando etkisiyle Rolling Stone'dan Caryn Ganz'ın tanımıyla "gam benzeri rifflerle" çalınan bakır nefesli çalgıların çınlayan ritimlerini birleştirmektedir. Kullanılan diğer enstrümanlar sis düdükleri ve inek çanlarıdır. "4 Minutes"te Madonna ve Timberlake şarkı söylerken sözlerini değiştiriyorlar, Madonna "road to hell is paved with good intentions"1 dizesini söyleyince ritim sert çınlayan bir melodiye doğru geçiyor. Madonna ve Timberlake nakaratı söylemeye başlıyorlar, Timberlake "We've only got four minutes to save the world"2 dizesini söylüyor. Şarkı ikinci bölümde ve ikinci nakaratta da aynı hızda devam ediyor, sona ermeden önce tüm ritimler susuyor ve sadece Timbaland'ın karakteristik bhangra ritimleri, bakır nefesli çalgı riffleri ve Madonna'nın durmadan söylediği "tick-tock" sözcükleri duyuluyor.Alfred Publishing tarafından Musicnotes.com'da yayımlanan nota kağıdına göre "4 Minutes", Sol minör ile bestelendi, dakikada 115 tempo ve üç dörtlük ölçü işaretiyle yazıldı. Timbaland'ın bhangra ritimlerine şarkının başında ve sonunda yer verildi. Madonna ve Timberlake'in sesleri tonal olarak Fa3 ile Si bemol5 aralığında olmak üzere iki oktavdır. Şarkı nakarat bölümünde Mi♭5–Re5–Do5–Re5 akor dizisini, diğer bölümlerde ise Re–Sol–Do–Fa–Si♭–Re akor dizisini takip etmektedir. "4 Minutes"in sözleri, Madonna'nın Afrika'ya yaptığı ziyaretten ve kıtada gördüğü insanların acısından esinlenerek bir toplumsal farkındalık mesajı taşımaktadır. The New York Times'tan Jon Pareles "her ne kadar şarkıdan, dört dakikanın bir şarkıyı garantili pop hiti yapmaya yeteceği anlaşılsa da, gerçekte Hard Candy albümünde yer alan şarkılardan bir tek bu şarkı toplumsal farkındalık mesajı taşıyor." dedi. İlerleyen saat sesi bu mesajı daha da vurgulamaktadır. Madonna New York dergisine "The road to hell is paved with good intentions" dizesinin kendi hayır işleriyle ilgili olmadığını açıkladı. Aksine bu kendisine sorduğu bir soruydu: "Benimsendiğim fikrini veya içinde bulunduğum zamanın ruhunu anlıyor muyum? Çünkü en iyi niyete sahip olabilirsiniz ama yeterli bilginiz olmayabilir ve çok büyük hatalar yapabilirsiniz." "Sometimes I feel what I need is a you intervention" dizesinin anlamıyla ilgili olarak Madonna, "Bazen beni kurtarman gerektiğini düşünüyorum." açıklamasını yaptı.
Caryn Ganz şarkıyı "gürültülü, yoğun ve enerjik bir parça" olarak değerlendirdi ve Timberlake'in "en iyi Michael Jackson etkisini" bıraktığını belirtti. Billboard müzik yorumcusu ve editörü Chuck Taylor "Şarkıyla birlikte Madonna, 2005'teki 'Hung Up'tan beri ilk ona giren ilk hitine hazırlanıyor. [...] Bu dans parçasında bir şeyler oluyor [...] fakat Madge ve Justin'in sırayla söyledikleri 'We've only got four minutes to save the world' nakaratı kendi başına şarkıyı satacak kadar çekici." dedi. Ayrıca şarkının "bir araya geldiklerinde çok başarılı olan iki süper gücün [Madonna ve Timberlake] olay kaydı" olduğu yorumunda bulundu. BBC'den Mark Savage ses için "öyle fütüristik ki gerçekçi bir şekilde dünyanın sonundan itibaren ışınlanabilirdi." dedi. The Independent'tan Andy Gill, "4 Minutes"in Hard Candy'nin kurtarıcılarından olduğunu belirtti ve "Mardi Gras bandosunun gürültülü şekilde çalması albümün iddialı özelliklerinden biri." değerlendirmesini yaptı. Houston Chronicle yazarı Joey Guerra, parçayı Nelly Furtado'nun çalışmasıyla karşılaştırdı ve kompozisyonun "radyoda çalınma amacı taşıdığını" söyledi.Slant Magazine'den Sal Cinquemani, şarkının "albümün geri kalanı için tanıtım niteliğinde" olduğunu belirtti. Entertainment Weekly'den Chris Williams şarkı için "kur yapan bir düet" yorumunda bulundu. The Guardian'dan Ben Thompson, "Tüm kaygılar yaşamın akışından geçiyormuş gibi kaçması zor bir hisse sahip – çaba harcamadan, bazen zekice." dedi. The Boston Globe'dan Joan Anderman şarkı için "saf yıldız gücü ve anlık müzikal cazibesi nedeniyle liste başı" değerlendirmesini yaptı ve "Madonna'nın 50. doğum gününün arifesinde [...] '4 Minutes' bir ikonun kendisine verdiği kaçırılmayacak bir hediye duygusu yaratıyor." dedi. Fakat "Madonna, Timbaland'ın muazzam ritimlerine ve Timberlake'in çevik melodisine yetişmeye çalışan bir konuk sanatçıyı andırdığı için, ikinci planda olmak hiçbir yerde  '4 Minutes'te olduğu kadar bariz değil." yorumunu yaptı. The Washington Post'tan Freedom du Lac şarkıyı övdü ve "Patlayıcı bir bando ritmiyle ilerleyen şarkı, Madonna'nın bu onyılda yaptığı en heyecan verici şeylerden biri." dedi.AllMusic'ten Stephen Thomas Erlewine, melodik ve ritmik hook'u övdü; fakat Madonna'nın sesi Timbaland'ın dört notalı synthleri karşısında boğulduğu için hayal kırıklığına uğradı. 51. Grammy Ödülleri'nde "4 Minutes" Madonna, Timberlake ve Timbaland'a En İyi Pop Vokal İş Birliği dalında adaylık getirdi. Hollandalı müzisyen Junkie XL ise şarkıya yaptığı remiksten dolayı En İyi Remiks Kaydı, Klasik Dışı dalında ödüle aday gösterildi.
"4 Minutes" ABD'de radyoda çalınma sayısına göre 5 Nisan 2008 tarihinde Billboard Hot 100 listesine altmış sekizinci sıradan girdi. Bir hafta içinde şarkı altmış beş sıra birden yükselerek listede üçüncü sıraya ulaştı. Bu sıçramada 217.000 dijital ilk hafta satışı etkili oldu ve şarkının Mariah Carey'nin "Touch My Body" single'ının ardından Billboard'un Hot Digital Songs listesine ikinci sıradan girmesine yol açtı. Şarkı 2005 yılında çıkan "Hung Up"tan beri Madonna'nın ilk ona giren ilk single'ı olurken otuz yedinci ilk ona giren single'ı oldu ve daha önce Elvis Presley'ye ait olan rekoru kırdı. "4 Minutes" ayrıca sanatçının Hot 100 listesinde, 2000 yılında "Music" bir numara olduktan sonra en yüksek sıraya ulaşan single'ı oldu. Ek olarak Timberlake'in ilk ona giren dokuzuncu şarkısı oldu. Pop 100 listesinde şarkı ikinci sıraya kadar yükseldi. "4 Minutes" Hot Dance Club Play ve Hot Dance Airplay listelerinde zirveye çıkarak Billboard'un dans listelerinde önemli başarı yakalamış oldu. Yayımından beş ay sonra "4 Minutes", iki milyon dijital satış nedeniyle Amerika Kayıt Endüstrisi Birliği (RIAA) tarafından iki platin sertifika ile ödüllendirildi. Nielsen SoundScan'e göre "4 Minutes", 2,37 milyon satışla ABD'de 2008 yılının en çok indirilen onuncu şarkısı oldu ve Temmuz 2012 itibarıyla üç milyon kopyadan fazla sattı.Nielsen Broadcast Data Systems (BDS) "4 Minutes"in Kanada'da Contemporary Hit Radio listesine bir numaradan girdiğini doğruladı. Böylece CHR listesine BDR tarihi boyunca ilk kez bir şarkı birinci sıradan girmiş oldu. Şarkı 27 Mart 2008 tarihinde Canadian Hot 100 listesine yirmi yedinci sıradan girdi ve bir sonraki hafta zirveye yerleşti. Yılın sonunda "4 Minutes" 143.000 kopya satışla Kanada'da en çok satan beşinci dijital şarkı oldu ve Canadian Hot 100'ın yıl sonu listesinde dördüncü sırada yer aldı."4 Minutes" ayrıca Avustralya ve Yeni Zelanda'da başarı elde etti. Avustralya'da ARIA Singles Chart'a üçüncü sıradan girdi ve iki hafta sonra bir numaraya yükselerek üç hafta üst üste zirvede kaldı. "4 Minutes" Australian Recording Industry Association (ARIA) tarafından 70.000 kopya satış nedeniyle platin sertifikayla ödüllendirildi. "4 Minutes" Yeni Zelanda'da single listesine on dördüncü sıradan giriş yaptı ve ilk ona doğru yükselerek üçüncü sıraya kadar ulaştı. Şarkı Recording Industry Association of New Zealand (RIANZ) tarafından 7.500 kopya satış nedeniyle altın sertifikayla ödüllendirildi.Birleşik Krallık'ta "4 Minutes", UK Singles Chart'a yedinci sıradan girdi. Şarkı, Madonna'nın Britanya'da ilk ona giren altmışıncı single'ı oldu. Airplay Chart'a on dokuzuncu sıradan giren şarkı, ilk haftasında 564 kez çalma sayısına ve 27,1 milyon dinleyiciye ulaştı. 20 Nisan 2008'de şarkı 40.634 kopya satışla listenin zirvesine çıkarak (hafta bitiş tarihi 26 Nisan 2008) Madonna'nın Britanya'daki on üçüncü bir numaralı single'ı oldu. Dört hafta boyunca zirvede kalmaya devam etti. Official Charts Company'ye göre şarkı 500.000 kopya satarak 2008 yılının en çok satan dokuzuncu şarkısı oldu ve British Phonographic Industry'den altın sertifika aldı. "4 Minutes" ayrıca Billboard'un European Hot 100 Singles listesinde dört hafta boyunca bir numarada kaldı. Genel olarak "4 Minutes" dünya çapında yirmi bir ülkede bir numara oldu.
Video klip, Fransız yönetmenler Jonas & François tarafından Londra'da çekildi. Klipte daha önce Madonna'yla Confessions, Re-Invention, Drowned turnelerinde ve "Sorry" single'ının klibinde çalışan Jamie King'in koreografisi kullanıldı. Japon hip hop dans ikilisi Hamutsun Serve de klipte yer aldı. Klip yayımlanmadan önce Rolling Stone, Madonna ve Timberlake'in klipte "süper kahraman" gibi davrandığını ve birçok engelden kaçtığını söyledi. Klipte Madonna krem rengi bir korse, parlak siyah çizme giyerken dalgalı platin sarı saç kullandı; Timberlake genel olarak kot giydi ve boynuna atkı sardı. Madonna klibin ardındaki fikrin "kavramsalcılığa ilişkin" olduğunu belirtti. Klibin bir geçit töreni gibi çekildiğini açıkladı, "Bu bir akım ve herkesi yanımıza katmak istiyoruz." dedi. Her şeyi yutan siyah perde fikriyle ilgili olarak Madonna şunları söyledi:
Hiçbirimiz siyah perde kavramını anlamadık. Çok kavramsaldı. Aslında şarkıyı iki Fransız yönetmene [Jonas & Francois] verdik ve ilginç olduğunu düşündüğüm tek kavramı, dünyayı yavaşça yiyen siyah şekilsiz grafiği getirdiler. Bunu kavram olarak beğendim.
Klipte Madonna'nın üzerinde soft focus, hafif aydınlatma ve airbrush kullanıldı. Klip, Timbaland'ın dört dakikadan geriye sayan dev bir sayacın önünde ilk sözlerini söylemesiyle başlıyor. Şarkıyı söyledikçe siyah geometrik desenli bir perde arkadan geliyor ve tüm müzik aletlerini yutuyor. Madonna ve Timberlake bir eve giriyorlar ama perdeyi görünce kaçıyorlar; perde evin sakinlerinin ellerini ve bacaklarını yemeye başlıyor ve içleri görünüyor. Arabaların üzerinden atlayıp perdeden kaçtıkları sahnelerden sonra Madonna ve Timberlake bir süpermarkete giriyorlar. Perde onları takip ediyor, market reyonlarını ve içerideki insanları yutuyor. İkinci nakarat başladığında, Timbaland'ın şarkı söylediği ekranın önüne geliyorlar. Koreografiye göre dans ettikten sonra Madonna, geri sayım bitmek üzereyken bir yukarı yay hareketi yapıyor. Son "tick-tock, tick-tock" sesi duyuluyor, Madonna ve Timberlake uzun bir sahnede dans ediyorlar; siyah perde iki taraftan onlara yaklaşıyor. Klibin sonunda ikili öpüşüyor ve siyah perde onları yutuyor. Son sahnede Timberlake'in kemikleri ve kaburgaları ile Madonna'nın yanakları görünüyor.Kliple ilgili olarak Madonna, albümün şeker odaklı temasına gönderme de yaparak "Jelibon gibiydi." dedi. The New York Times'tan Virginia Heffernan, klibi "heyecanlandırıcı" buldu ve klibin ivmesini "Thriller klibi, "In the Air Tonight" ve "Shadows of the Night" ile karşılaştırdı. Fakat aynı gazeteden Eric Wilson, 1980'lerdeki klipleriyle kıyaslayınca Madonna'nın farklı bir görüntü vermediğini belirtti. Şarkıcı Miley Cyrus şarkıya kendi klibini çekti ve YouTube kanalına yolladı. Madonna buna kendi videosunda yanıt verdi ve "Yeni single'ım '4 Minutes'e klip yapan herkes, iyi çalışmaya devam edin, güzel iş." dedi. "4 Minutes", 2008 MTV Video Müzik Ödülleri'nde "Bir Klipteki En İyi Dans" kategorisinde ödüle aday gösterildi ama ödülü The Pussycat Dolls single'ı "When I Grow Up" kazandı.
Şarkı, Hard Candy Promo Tour ve Sticky & Sweet Tour'da (2008-09) seslendirildi. Tanıtım turnesinde "4 Minutes", şarkı listesinin üçüncü sırasında söylendi. Madonna performans sırasında ince askılı siyah bir üst, Adidas eşofman ve yüksek topuklu, bağcıklı çizme giydi. Justin Timberlake de Madonna ile birlikte New York'taki Roseland Ballroom'da şarkıyı söyledi. Timbaland ekranlarda görününce şarkının ritimleri duyulmaya başladı. Dört sahne ekranı sahne boyunca kaymaya başladı ve kendi etraflarında dönünce bir ekranın ardından Timberlake, diğerinin ardından Madonna çıktı. Şarkıyı video klibindekine benzer bir koreografiyle söylediler.Sticky & Sweet Tour'daki "4 Minutes" performansları sırasında Madonna, Heatherette tasarımı fütüristik robotik bir kıyafet giydi. Ayrıca omuzlarında metalik plakalar ve başında uzun kıvırcık bir peruk vardı. Madonna ve dansçıları şarkı başlayınca Timbaland ve Timberlake'in kendi bölümlerini söylemek için göründükleri ekranların arkasından çıktılar. Timberlake ekrandan dans edip şarkı söyledi ve Madonna'yla düet yaptı. 6 Kasım 2008'de Timberlake, Los Angeles'taki Dodger Stadyumu'nda yapılan konserde Madonna'yla birlikte sahnede şarkı söyledi; aynı konserde Britney Spears da Madonna'yla birlikte "Human Nature"ı seslendirdi. "4 Minutes"i tanıtım turnesindekine benzer bir koreografiyle söylediler. Timbaland, şarkıda kendisine ait olan bölümleri 26 Kasım 2008'deki Miami Gardens, Florida konserinde bizzat seslendirdi. "4 Minutes"ten unsurlar ayrıca "Vogue" ve "Hung Up" gibi şarkıların performanslarında kullanıldı."4 Minutes", 2008 yapımı film Akıllı Ol'un bir sahnesinde ve sondaki tanıtım yazılarında kullanıldı. Şarkı, Glee ekibi tarafından 20 Nisan 2010'daki "The Power of Madonna" adlı bölümde düzenlendi. Chris Colfer'ın canlandırdığı Kurt Hummel Madonna'nın bölümünü söylerken Amber Riley tarafından hayat verilen Mercedes Jones karakteri Timberlake'in bölümlerini söyledi. Bölümde şarkı, lise ponpon kız takımının gösterisi sırasında okul bandosu eşliğinde söylendi. Şarkının bu versiyonu hem dijital olarak hem de Glee: The Music, The Power of Madonna adlı EP'nin parçası olarak yayımlandı. "4 Minutes" düzenlemesi Billboard'un Hot Digital Songs listesine 8 Mayıs 2010'da elli beşinci sıradan girerken Billboard Hot 100 ve Canadian Hot 100 listelerinde sırasıyla seksen dokuzuncu ve yetmişinci oldu.
Ron Taylor – Pro Tools düzenlemeYapım görevlileri Hard Candy albüm kitapçığından alınmıştır.

Doğa bilimlerinde abiyogenez, yaşamın kökeni sorusu, yeryüzünde yaşamın canlı olmayandan nasıl gelişebildiğinin araştırılmasıdır. Bilimsel uzlaşmaya göre abiyogenez günümüzün 4,4 milyar yıl öncesi ile 2,7 milyar yıl öncesi arasında meydana gelmiştir. Bu zaman aralığının başı olan 4,4 milyar yıl öncesi, su buharının sıvılaştığı zamandır. 2,7 milyar yıl öncesi ise, sabit karbon (12C ve 13C ), demir (56Fe, 57Fe, ve 58Fe) ve kükürt (32S, 33S, 34S, ve 36S) izotop oranlarının mineral ve çökeltilerin biyolojik kaynaklı olduğuna, biyolojik göstergelerin ise fotosenteze işaret ettiği zamandır. Bu konu aynı zamanda, Büyük Patlama'dan  beri evrenin 13,7 milyar yıllık gelişimi sırasında gerçekleşmiş olabileceği düşünülen, güneş sistemi veya dünya dışından yaşamın kaynaklandığını öne süren panspermia ve dış kaynaklı (eksojen) kuramlarını da içermektedir.Yaşamın kökeni çalışmaları biyoloji ve insanın doğal dünyayı anlaması üzerinde çok büyük etkisi olmasına rağmen sınırlı bir araştırma alanıdır. Bu sahadaki ilerlemeler, araştırılan sorunun önemi yüzünden birçok insanın ilgisini çekse de genellikle yavaş ve aralıklıdır. Önerilen birçok kuram içinde demir-kükürt kuramı (önce metabolizma) ve RNA dünya hipotezi (önce genler) en çok rağbet görenlerdir.
19. yüzyılın başına kadar insanlar yaygın olarak yaşamın canlı olmayan maddeden kaynaklandığına inanıyorlardı.
Abiyogenezin klasik anlayışı olan, günümüzde daha açık olarak kendiliğinden oluş  olarak bilinen kavrama göre, karmaşık, canlı organizmalar organik maddelerin çürümesi ile meydana gelir; örnek vermek gerekirse fareler depolanmış tahıldan veya kurtçuklar kendiliğinden ette oluşur.
Aristo'ya göre yaprak bitlerinin bitkilerin üstüne sinen nemden, pirelerin kokuşmuş maddelerden, farelerin kirli tahıldan, timsahların suyun derinliklerindeki çürümüş ağaç kütüklerinden meydana geldikleri su götürmez bir gerçekti. 17. yüzyılda bu iddialar sorgulanmaya başlandı; mesela Sir Thomas Browne'ın 1646’da yayımlanan Pesudoxia Epidemica'sı (Genel Kabul Gören Öğretilerin ve Gerçeklerin Sorgulanması alt başlıklı), yanlış inanışlara ve kabaca işlenen hatalara bir saldırıydı. Çıkarımları büyük oranda kabul görmedi; örneğin çağdaşı Alexander Ross şunları yazmıştı: “Bunu (kendiliğinden oluşu) sorgulamak, nedeni, algıyı ve deneyimi sorgulamaktır. Eğer şüphesi varsa bırakalım Mısır'a gitsin, orada yerliler için bir felaket olan Nil'in çamurundan doğan tarlalar dolusu fare bulacaktır." Akşemseddin (1389-1459) Maddet'ül-Hayat'ta geçen "Hastalıkların insanlarda teker teker peyda olduğunu zannetmek yanlıştır. Hastalıklar insandan insana gözle görülmeyecek kadar küçük tohumlar vasıtasıyla geçer" cümlesi ile ilk mikrop teorilerinden birini ortaya atmıştır. Daha sonra 1546'da fizikçi Girolamo Fracastoro salgın hastalıkların canlı olmayabilecek çok küçük, görünmez parçacıklardan ve sporlardan kaynaklanabileceğini kuramsallaştırdı, ancak bu görüş yaygın kabul görmedi. Daha sonra Robert Hooke 1665’te bir mikroorganizmanın ilk çizimlerini yayımladı. Kendisi aynı zamanda mantar örneklerini gözlemlerken keşfettiği hücreyi adlandırmış olmasıyla kayda geçmiştir.
1676'da Anton van Leeuwenhoek mikroorganizmaları keşfetti; yaptığı çizimlere göre bunların protozoa ve bakteriler olduğu düşünülmektedir. Bu mikroskobik dünyaya olan ilgiyi ateşledi.İlk adım 1688'de bir et parçasına sineklerin yumurtalarını bırakması engellendiğinde larvaların oluşamadığının kanıtlamasıyla İtalyan Francesco Redi tarafından atıldı. Redi, deneyinde ilk başta ağzı açık kavanozların içine et parçaları koydu. Daha sonra bir süre beklediğinde et parçalarının üzerinde larvaların oluştuğunu gördü. Daha sonra sekiz kavanozun içine et koydu ve dördünün ağzını kapattı ve diğer dördünü açık bırakarak bir deney yaptı. Deneyin sonucunda sadece ağzı açık olan kavanozların yani sineklerin yumurtalarını bırakabileceği kavanozların içinde kurtçukların oluştuğunu gördü. Redi'nin karşıtları yani abiyogenezi savunanlar ise dört kavanozun hava almadığı için larvaların oluşmadığını savundular. Redi, bunun üzerine o dört kavanozun ağzını sadece hava alabilecek kadar küçük gözenekleri bulunan bezlerle kapatıp deneyi tekrarladı ve yine larvaların oluşmadığını gözlemledi. Redi'nin bu deneyi biyogenez'i destekler nitelikte bir deney olmuştur. 17. yüzyıldan günümüze en azından bütün yüksek ve gözle görülür organizmalarda, daha önceki kendiliğinden oluş kanaatinin yanlış olduğu açık bir şekilde gösterilmiştir. Alternatif görüş Latince tabiriyle "omne vivum ex ovo" idi: Her canlı daha önce yaşayan bir canlıdan (bir yumurtadan) gelir.
1768'de Lazzaro Spallanzani mikropların havadan geldiklerini ve kaynatılarak öldürülebileceklerini kanıtladı. Ancak 1861'de Louis Pasteur hücre kuramını destekleyen dikkatlice planlanmış deneylerle bakteri ve mantarlar gibi organizmaların besleyici ortamlarda canlı olmayan maddelerden kendiliğinden üreyemeyeceğini kanıtladı, böylece hücre teorisini güçlendirdi.
19. yüzyılın ortalarında yaşamın doğal yollardan nasıl meydana geldiği sorusu ortaya çıktı.
Charles Darwin, 1 Şubat 1871'de Joseph Dalton Hooker’a yazdığı mektupta yaşamın ilk kıvılcımının “amonyak ve fosfor tuzları, güneş ışığı, sıcaklık, elektrik akımı vb. unsurların bulunduğu ılık bir su birikintisinde" oluşmuş olabileceğini, "böylece daha karmaşık değişimlere gidebilecek bir protein bileşiğinin kimyasal olarak oluşabileceğini” öne sürmüştür. Bu iddiasını şöyle açıklamaya devam etmiştir: “canlı organizmaların oluşumundan önceki bir olgu olarak artık tespit edilemeyecek şekilde günümüzde bu madde çoktan ortadan kalkmış veya sindirilmiştir.” Diğer bir deyişle yaşamın kökeninin ancak arınık (steril) laboratuvar ortamında araştırılabileceğini ifade ediyordu.
1924'te Aleksandr Ivanovich Oparin, yaşamın evrimi için gerekli yapıların oluşmasında ihtiyaç duyulan organik moleküllerin sentezlenmesini atmosferde bulunan oksijenin engellediğini deneyle kanıtlayana kadar abiyogenez konusunda elle tutulur bir ilerleme kaydedilemedi. Oparin, Yeryüzünde Yaşamın Kökeni  isimli eserinde güneş ışığının etkisinde, oksijensiz bir atmosfer ortamında organik moleküllerden bir “ilkel çorba” oluşabileceğini iddia etti. Bunlar giderek daha karmaşık şekillerde bir araya gelip nihayet bir koaservat damlacığının içinde çözünmüş olabilirlerdi. Bu damlalar diğer damlalarla kaynaşarak "büyümüş" ve kardeş damlalara bölünerek "üremiş" olabilirdi. Böylece "hücre bütünlüğünü" sağlayan unsurları içeren ilkel bir metabolizma içeren damlacıklar varlıklarını sürdürmüş, diğerleri de yok olmuş olabilirdi.
Günümüzdeki birçok yaşam kökeni kuramı Oparin’in düşüncelerini başlangıç noktası olarak alır. Aynı tarihlerde J.B.S. Haldane de –şimdiki okyanuslardan çok farklı olan- yaşam öncesi okyanusların, yaşamın yapı taşları olan organik bileşikleri içeren “sıcak derişik çorbalar” oluşturmuş olabileceklerini öne sürdü. Bu düşünce, biyopoyez veya biyopoez (canlıların canlı olmayan ama kendi kendini üreten maddelerden oluşması işlemi) olarak adlandırılmıştır.
Morse ve MacKenzie, okyanusların dünya oluştuktan 200 milyon yıl kadar sonra, yüksek sıcaklık (100 °C) indirgeyici bir ortamda meydana gelmiş olabileceğini ve o dönemde 5,8 olan doğal pH'nin hızla nötralleşmekte olduğunu öne sürdüler. Bu iddia Wilde  tarafından desteklenmektedir, Batı Avustralya’daki Narryer Dağı’nda değişime uğramış kuvarsitteki zirkon kristallerinin daha önceleri 4,1–4,2 milyar yaşında olduğu sanılırken Wilde bunların yaşını 4.404 milyar yaşında olduğunu göstermiştir.  Bu şu anlama gelmektedir: Okyanuslar ve kıtasal kabuk Dünya’nın oluşumunu takip eden 150 milyon yıl içinde oluştu. Buna rağmen Hadean döneminin iklimi yaşamın oluşması için uygun değildi. Bu dönemde çapı 500 kilometreyi bulan büyüklükteki cisimlerin sık sık dünyaya çarpması muhtemeldi, böyle bir çarpmadan birkaç ay sonra okyanus tamamen buharlaşıp, su buharı ve kaya tozları dünyayı çepeçevre saran bulutlanmaya neden olmuş olabilir. Birkaç aydan sonra bulutların yüksekliği azalmaya başlamış ancak bulut seviyesi sonraki bin yıl boyunca yüksek kalmış olabilir. Daha sonraki iki bin yıl içinde yağmurlar yavaşça bulutların yüksekliğini düşürdüğünden çarpma olayından ancak 3000 yıl sonra okyanuslar orijinal derinliklerine ulaşmıştır. Ay ve iç gezegenleri (Merkür, Mars ve muhtemelen Dünya ve Venüs) 3,8 milyar yıl ile 4,1 milyar yıl arasında çiçek bozuğu gibi yüzeylere sahip hale getiren Geç Dönem Ağır Bombardıman, eğer o zamana kadar yeryüzünde yaşam meydana gelmişse büyük olasılıkla onu ortadan kaldırmıştır.
Çarpma sonucu meydana gelen yıkıcı çevresel hasarlar arasındaki zaman aralıklarının, kendi kendini üreten proto-organizmaların oluşumu için gereken süreden daha uzun olması gerektiği göz önüne alınırsa, yaşamın kendi kendine oluşabileceği dönem farklı ortamlar için hesaplanabilir. Maher ve Stephenson’un çalışması eğer derin denizde hidrotermal ortam yaşamın kökeni için uygun bir ortam sağlamışsa, abiyogenez 4 ila 4,2 milyar yıl önce meydana gelmiş olabilir.  Eğer yeryüzünün yüzeyinde olmuşsa abiyogenez 3,7 ila 4 milyar yıl önce meydana gelmiş olabilir.
Başka bir araştırma yaşam için daha serin bir başlangıç önermektedir. Stanley Lloyd Miller tarafından yapılan araştırma, sentezlenmek için adenin ve guanin'in suyun donma sıcaklığı, ancak sitozin ve urasil’in kaynama sıcaklıklarına ihtiyaç duyduğunu göstermiştir.  Araştırmasına dayanarak yaşamın kökeninin dondurucu soğuğa ve patlayan meteoritlere ihtiyaç duyduğunu iddia etmiştir.. 1972 – 1997 arasında Antarktika’da buzda bırakılan amonyak ve siyanürün yedi değişik amino asit ve 11 tip nükleobaz oluşturduğu bulunmuştur. Hauke Twins ise donma koşullarında tek iplikli bir RNA zincirinin kalıp olarak kullanılarak 400 baz uzunluğunda yeni bir RNA moleküllünün oluştuğunu göstermiştir. Bu yeni RNA ipliği büyüdükçe kalıp molekülüne bağlanmaktadır. Bu kadar düşük sıcaklıkta bu tepkimelerin sıra dışı hızının açıklaması ötektik donmadır. Buz kristali oluşurken, saf halde kalır: yalnızca su molkülleri büyüyen kristale katılır, tuz veya siyanür gibi katışıklar ise dışlanır. Bu katışık maddeler buz içindeki mikroskopik sıvı ceplerde birikir ve bu birikme moleküllerin daha sık birbirleriyle çarpışmasına neden olur.Yaşamın erken dönemde belirmesinin kanıtı Batı Grönland’daki Isua süper kabuk kemerinde ve yakınındaki Akilia Adası’ndaki benzer oluşumlarda bulunmaktadır. Kaya oluşumlarına giren karbonun δ13C değeri yaklaşık -5'dir, oysa canlıların 12C'yi tercihli kullanımı nedeniyle biokütlenin δ13C değeri -20 ile -30 arasındadır. Bu izotopik parmak izleri çökeltilerde saklanmıştır ve Mojzis bu tekniği kullanarak yeryüzünde yaşamın yaklaşık olarak 3.85 milyar yıl önce başlamış olduğunu kanıtlamıştır. Lazcano ve Miller (1994) yaşamın evrimleşme hızının orta okyanustaki denizaltı sıcak su kaynakları ekseninde suyun devinimiyla belirlendiğini iddia etmektedir. Bir devinim 10 milyon yıl sürmektedir, böylece üretilen herhangi bir organik bileşik 300 °C’yi geçen sıcaklıklarla ya değişime uğramış ya da imha olmuştur. DNA ve proteinli, 100 kilobaz genomlu ilkel bir heterotroftan 7000 genli flamentöz bir siyanobakteriye evrimleşmesi için 7 milyon yıla ihtiyaç olduğunu tahmin edilmektedir.
Yaşamın kökeni için standart bir model yoktur. Ancak günümüzdeki modellerin çoğu, aşağıda kabaca ortaya çıkma sırasında göre sıralanmış, yaşam için gerekli moleküler ve hücresel unsurların keşiflerine dayandırılmıştır:
Makul canlılık öncesi şartlar, amino asitler gibi yaşamın temel basit moleküllerinin (monomerlerinin) oluşmasını sağlar. Bu Miller-Urey deneyi ile 1953'te Stanley Lloyd Miller ve Harold Clayton Urey tarafından gösterilmiştir.
Uygun bir uzunlukta fosfolipidler hücre duvarının temel bir bileşeni olan çift katlı lipit katmanını kendiliğinden oluşturabilir.
Nükleotidlerin polimerizasyonu ile oluşan rastgele RNA molekülleri kendi kendini üreten ribozimlerin oluşmasına neden olmuş olabilir. (RNA dünya hipotezi)
Katalitik etkililik ve çeşitlilik için doğal seçim baskısı, peptidil transfer katalileyebilen (ve dolayıyla küçük proteinlerin oluşturabilen) ribozimler meydana getirebilir, çünkü oligonükleotitler RNA ile birleşip daha iyi katalizürler oluştururlar. Böylece ilk ribozom meydana gelir ve protein sentezi daha yaygınlaşır.
Proteinler katalitik yetenek açısından ribozimlerle rekabet ederek geçmişlerdir ve dolayısıyla dominant biopolimer olmuşlardır. Nükleik asitler başlıca genom kullanımına sınırlanmışlardır.Temel biyomoleküllerin kaynağı daha kesinleşmemiş olmakla beraber, yukarıdaki 2. ve 3. adımların önemi ve sıralması kadar tartışmalı değildir. Yaşamın kaynaklandığı düşünülen temel kimyasal maddeler şunlardır:
2008 yılı itibarıyla yaşamın gerekli özelliklerini taşıyacak temel bileşikleri kullanarak henüz hiç kimse bir "proto hücre" oluşturabilmiş değildir ("tabandan başlayan yaklaşım"). Bu yönde bir belirti olmayınca açıklamalardaki ayrıntıları eksik kalmaktadır. Ancak, bazı araştırmacılar, mesela Steen Rasmussen Los Alamos Ulusal Laboratuarı'nda ve Jack Szostak Harvard Üniversitesi'nde bu konuda çalışmalarını sürdürmekteler. Diğer araştırmacılar ise "tepeden inme yaklaşım"ın daha verimli olduğunu öne sürmüşlerdir. Craig Venter ve Genom Araştırma Enstitüsü'ndeki bir grubun bu yaklaşım ile mevcut prokaryotların gen sayısını gittikçe azaltmaktalar, böylece yaşam için en az sayıda gereksinimleri belirlemeye çalışmaktalar. Biyolog John Desmond Bernal, bu işlem için Biyopoez terimini geliştirmiş ve yaşamın kökenini açıklamada belirlenebilecek belli sayıda tanımlı "aşama" olduğunu iddia etmektedir: 
Aşama 3: Moleküllerin hücreye evrimiBernal, Darwinci evrimin çok önceden, 1. ve 2. aşamalar arasında başlamış olabileceğini öne sürmüştür.
diğer enerji kaynakları (ultraviyole ışığı veya elektrik boşalmaları gibi) aracılığıyla organik sentez (örnek:Miller'ın deneyleri).
ani şoklardan kaynaklanan organik sentezlerBu kaynaklara dair son zamanlarda yapılan tahminlerde dünyanın erken dönemine ait atmosfer ortamında, 3,5 milyar yıldan önceki zamanda meydana gelen ağır bombardıman sonucu meydana gelen organik madde miktarının diğerleri ile kıyaslanınca çok daha fazla olduğu iddia edilmektedir.
1953'te profesör Harold Urey ve asistanı Stanley Lloyd Miller bir deneyle, organik moleküllerin dünyanın oluşum döneminde inorganik maddelerden kendiliğinden oluşabileceğini gösterdi. Günümüzde çok ünlü olan  bu deney temel organik monomerlerin oluşumunu sağlamak için ileri derecede indirgenmiş moleküllerden oluşmuş bir gaz karışımı - metan, amonyak ve hidrojen- kullanmıştı.
Ancak Miller-Urey deneyindeki gaz karışımının dünyanın ilk dönemlerindeki atmosferi ne kadar yansıttığı tartışmalı bir konudur. Diğer daha az indirgenmiş gazlar daha düşük bir birikim ve çeşitlilik göstermektedir. Önceleri yaşam öncesi atmosferde önemli miktarda oksijen olduğu tahmin ediliyordu bu da organik moleküllerin oluşumunu engellerdi; ancak hâlen bunun öyle olmadığı konusunda fikir birliği vardır. Bakınız Oksijen Felaketi.
Basit organik moleküller elbette tam anlamıyla işlevsel kendi kendini üreten bir yaşam formundan daha çok uzaktı. Ancak yaşam öncesi hiçbir oluşumun olmadığı bir ortamda bunlar bir araya gelip ve kimyasal evrim ("çorba teorisi") için zengin bir ortamın oluşturmuş olabilirler. Diğer taraftan bu şartlar altında cansız maddelerden oluşan monomerler sayesinde üst düzey polimerlerin kendiliğinden oluşumu basit bir süreç değildir. Deneylerde, yaşamın oluşumu için gerekli temel organik monomerlerin yanı sıra polimerlerin oluşumunu engelleyecek bileşikler de oluşmuştur.
Bu teorinin çözümsüz bıraktığı en önemli sorunun, “bir proto hücre oluşturmak için yoğun etkileşim içindeyken görece olarak basit organik yapı bloklarının nasıl polimerize olduğu ve daha karmaşık yapılar oluşturdukları” olduğu  söylenebilir. Mesela sulu ortamda oligomerlerin/polimerlerin kendi bileşenleri olan monomerlere hidrolizi, tek monomerlerin polimerlere yoğunlaşmasına tercih edilecektir. Aynı zamanda Miller deneyi amino asitlerle tepkimeye girecek veya peptid zincirini kıracak birçok ürün ortaya çıkarmaktadır.
Dünyada yaşamın kökenine dair derin deniz sıcak su kaynağı teorisi, gezegeni çevreleyen ay veya gezegenlerin çekim kuvveti gibi mekanizmalar nedeniyle ısınan, kimyasal açıdan zengin sıvıların deniz tabanından yükselmesiyle yaşamın başlamış olabileceğini iddia etmektedir. Sıcak su kaynağından gelen hidrojen sülfit ve hidrojen ile karbon dioksit gibi indirgenmiş gazlar ile uygun bir oksitleyici arasındaki redoks reaksiyonları (tepkimeleri) sonunda kimyasal enerji elde edilebilir..
1950'lerde ve 1960'larda Sidney W. Fox, dünyanın ilk oluşum zamanındaki muhtemel koşullar altında peptit yapılarının kendiliğinden oluşumu üzerinde çalıştı. Amino asitlerin kendiliğinden küçük peptitler oluşturabileceğini gösterdi. Bu amino asitler ve küçük peptitler mikroküreler olarak adlandırılan kapalı küresel yapılar oluşturmuş olabilirdi.
1970'lerin başında yaşamın kökeni sorunu için Max Planck Biyofizik Kimya Enstitüsü'nden (Max Planck Institut für biophysikalische Chemie) Manfred Eigen ve Peter Schuster konuya eğildiler. Yaşam öncesi çorbada moleküler kaos ve kendi kendini üreten hiper daire arasındaki geçiş süreçlerini incelediler.Bir hiper dairede, bilgi bir depolama sistemi (muhtemelen RNA) bir enzim üretir, bu da başka bir bilgi sisteminin olşumunu katalizler, bu işlem birçok kere tekrarlandıktan sonra en sonuncu ürün ilk bilgi sisteminin oluşumunu sağlar. Matematiksel olarak hiper dairelerin, doğal seçim ekseninde bir çeşit Darwinci evrime uğrayan quasispecies'ler (Türkçede türümsü öneriliyor) meydana getirebileceğini göstermişlerdir. Hiper daire teorisine önemli bir destek, RNA’nın bazı durumlarda kendi kimyasal tepkimelerini katalizleyebilme yeteneğine sahip olan ribozimler oluşturabilmesinin keşfedilmesiyle geldi. Ancak bu tepkimeler (uzun bir RNA molekülünün daha kısalaştığı) kendi kendine kısaltmalarla ve herhangi bir yararlı proteini kodlama yeteneğinden yoksun daha nadir küçük eklemelerle sınırlıdır. Hiper daire teorisini zayıflatan bir diğer nokta, söz konusu RNA moleküllerinin nükleotit gibi biyokimyasallara gerek duyacağı, Miller-Urey deneyinin gerçekleştiği şartlarda ise bu kompleks moleküllerin oluşmadığıdır.
İçinden çıkılmaz bir soruna dönen polimerizasyon problemine getirilen yanıtlardan birisi ise 1980'lerde Günter Wächtershäuser’ın demir-kükürt kuramı oldu. Bu teoriye göre teorisyen (biyo)kimyasal patikaların yaşamın evriminin temeli olduğunu öne sürdü. Bugünün basit gaz bileşiklerinden organik yapı bloklarının sentezi için alternatif yollar sağlayan en eski reaksiyonlardan bugünün biyokimyasına kadar götüren tutarlı bir sistem sundu.
Dış enerji kaynaklarına (yıldırım veya mor ötesi ışınlara) ihtiyaç duyan klasik Miller deneylerinin aksine "Wächtershäuser sistemleri" kendi içinden enerji kaynaklarını içermektedir: demir sülfürleri ve diğer mineraller (örneğin pirit). Bu metal sülfürlerin redoks reaksiyonlarından ortaya çıkan enerji sadece organik moleküllerin sentezi için değil, aynı zamanda oligomerlerin ve polimerlerin sentezi için de müsaittir.
Yapılan deneyde az bir miktar dipeptid (%0,4 ten % 12,4’e kadar) ve az bir miktar tripeptid (%0.10) üretildi. Ancak yazarlar aynı zamanda şu notu eklediler: “aynı benzer koşullar altında dipeptitler hızlıca hidrolize edildi (suyla kesime uğradılar)”
Washington Üniversitesi, Seattle'dan Zachary Adam şimdikinden çok daha yakında olan bir aydan kaynaklanan gelgitlerin uranyumun radyoaktif taneciklerinin ve diğer radyoaktif elementlerin o zaman varolan kıyılarda suların üst seviyelerinde yoğunlaşmasına neden olabileceğini, bunların buralarda yaşamı oluşturan yapı blokları üretmiş olabileceğini iddia etmektedir. Astrobiyoloji dergisinin cilt 7 sayfa 852'deki bilgisayar modellemesine göre, benzer radyoaktif maddelerin Gabon'da Oklo uranyum maden yatağında belirlendiği gibi benzer şekilde kendi kendini sürdüren nükleer reaksiyonlar gösterebilmektedir. 
Bu tip radyoaktif sahil kumu, sudaki asetonitrilden amino asit ve şeker gibi organik moleküller üretmeye yetecek enerji sağlamaktadır. Aynı zamanda radyoaktif monazit, kum tanecikleri arasındaki ortama çözünür fosfat salarak onun biyolojik olarak "erişilebilir" kılar. Böylece amino asitler, şekerler ve çözünür fosfatlar eş zamanlı olarak bu teoriye göre üretilebilirler. Radyoaktif aktinitler organik-metalik komplekslerin (karmaşıkların) içinde yer almış olabilir. Bu kompleksler yaşam süreçlerinin erken katalizörleri olmuş olabilir.
Aberdeen Üniversitesi'nden John Parnell, böylesi bir sürecin ıslak kayalık herhangi bir gezegenin ilk dönemlerinde yaşamın potasının bir parçasını oluşturabileceğini düşünmektedir; yeter ki radyoaktif mineralleri yüzeye çıkaran kıtasal levha hareketleri sistemini üretecek kadar büyük olsun bu gezegen. Dünyanın ilk oluşum dönemlerinde gezegenin küçük "levhacıktan" oluştuğu düşünüldüğü için bu durum bu süreçler için uygun bir ortam mevcuttu.
Kimyasal evrimdeki bazı süreçler homokiralitenin kaynağını oluşturduğu düşünülmelidir; örnek vermek gerekirse canlı organizmalarda tüm yapı blokları benzer özelliklere sahiptir: sol elli amino asitler, sağ elli nükleik asit şekerleri riboz ve deoksiriboz ve kiral fosfogliseritler. Kiral moleküller sentezlenebilir ancak bir kiral kaynak veya bir kiral katalist olmazsa iki enantiyomer eşit oranda oluşur. Buna rasemik karışım denir. Clark, homokiralitenin uzayda başlamış olabileceğini ileri sürmüştür, çünkü Murchison göktaşındaki amino asitler üzerinde yapılan araştırmalar, L-alaninin D formundan iki kat daha fazla ve L-glutamik asidin de D formundan 3 kat daha sık bulunmuştur. Gezegenin oluşum döneminde etrafını saran halkanın içinde polarize ışığın bir enantiomeri yok edecek güce sahip olduğu öne sürülmektedir. Noyes Beta bozunumunun rasemik bir karışımda D-lösinin parçaladığını ve dünyanın erken devrelerinde çokça bulunan 14C’ün bunun nedeni olabileceğini gösterdi. Robert M. Hazen, değişik kiral kristal yüzeylerin makro moleküllere dönüşen kiral monomer birimlerinin olası yoğunlaşması ve bir araya gelmesi için kümeleşme ve sentez mekanları olabildiğini bildirmektedir.. Bir kez oluştuktan sonra doğal seleksiyon kiralite lehine olacaktır.  Şekerler sağ ellilik özelliği gösterirken amino asitler sol ellilik özelliği gösterdiğinden, göktaşlarında bulunan organik bileşiklerde yapılan çalışmalar kiralitenin abiyojenik sentezin bir karakteristiği olduğunu düşündürtmektedir..
Kendi kendine organize olma ve kendini kopyalama özellikleri sıklıkla canlı sistemlerinin tanımlayıcı özelliği olarak olarak düşünülür; ancak uygun koşullarda benzer özellikleri gösteren birçok abiyotik (cansız) molekül örnekleri vardır. Mesela Martin ve Russel bulunduğu çevreden hücre zarları ile fiziksel olarak kompartımanlaşmasının ve kendi içinde bulunan redox reaksiyonlarının (tepkimelerinin) kendi kendine organize olmasının canlı varlıkların en korunmuş nitelikleri olduğunu göstermekte ve dolayısıyla bu niteliklere sahip olan inorganik maddelerin yaşamın en yakın atası olduğunu tartışmaktadırlar.
"Basit organik moleküller nasıl bir proto-hücre (ön hücre) oluşturabilir?" sorusu büyük oranda yanıtsızdır ancak birçok hipotez vardır. Bazıları ("önce genler diyenler) nükleik asitlerin erkenden ortaya çıktıklarını öne sürerken , diğerleri (önce metabolizma diyenler) biyokimyasal reaksiyon ve yolların evrimini başlangıç olarak ileri sürmektedir. Son zamanlarda her ikisini birleştiren hibrid modelleri öne çıkaran eğilimler söz konusudur.
RNA dünya hipotezi, kendiliğinden oluşan göreceli kısa RNA moleküllerinin kendi kopyalanmalarını katalizleme yeteneğine sahip olmuş olabileceğini ileri sürmektedir. Bu oluşumun olasılığını tahmin etmek güçtür. Bu oluşum ile ilgili çeşitli teoriler öne sürülmüştür. İlk hücre membranları kendiliğinden, proteinoitlerden oluşmuş olabilir. Proteinoitler amino asit çözeltileri (solüsyonları) ısıtıldığında oluşan protein benzeri moleküllerdir, bunlar sulu çözeltide doğru konsantrasyonda bulunduklarında bunların kapalı zar (membran) kompartımanlarına benzer mikroküreler oluştururular. Diğer olasılıklar kilde veya pirit kayaların yüzeyinde meydana gelen kimyasal reaksiyon sistemlerini içermektedir. Dünyanın oluşumunda RNA'nın önemli bir ol oynadığını destekleyen unsurlar,
Onun hem bilgi depolama hem de (bir ribozim olarak) kimyasal reaksiyon katalizleme yeteneği,
Modern organizmalarda (DNA biçiminde) genetik bilginin ifadesi ve muhafazasında bir araç olarak sahip olduğu önemli roller;
Dünyanın ilk oluşumundaki şartlara yakın şartlar altında onu oluşturan bileşiklerin (nükleotitlerin) kolayca kimyasal sentezinin olabilmesidir.Diğerlerini kopyalayacak görece kısa RNA molekülleri laboratuvar ortamında üretilebilmiştir.Araştırmacılar sitozin ve urasilden nükleotidlerin abiyojenik sentezinin çok zor olduğunu dikkati çekmişlerdir. Sitozin 100 °C'de 19 günlük, donmuş suda ise 17.000 senelik bir yarı ömre sahiptir. Larralde ve arkadaşları "ribozun genelde kabul görmüş prebiyotik sentezi olan formoz reaksiyonu, herhangi bir seçicilik olmaksızın pek çok şeker tipi üretmektedir" demektedir. ve şu sonuca varmaktadırlar: "sonuçlar ilk genetik materyalin omurgasının riboz ve diğer şekerleri, dengesiz yapılarından dolayı, içermediğini düşündürmekteir." RNA'daki riboz ve fosforik asidin ester bağı hidrolize olmaya eğilimli olarak bilinmektedir.Bu hipotezin biraz farklı bir biçimine göre, ilk kendi kendini üreten molekül PNA, TNA veya GNA gibi bir nükleik asit tipiydi, bu daha sonra RNA ile yer değiştirdi.
Birçok model bir "çıplak gen"in kendini kopyaladığı düşüncesini reddetmekte ve sonradan RNA kopyalamasının  ortaya çıkışı için bir ortam sağlayabilecek ilkel bir metabolizmanın meydana gelmesi gerektiğini varsaymaktadır.
Bu düşüncenin ilk ortaya konuluşlarından birisi 1924'te Aleksandr Ivanovich Oparin'in, DNA yapısının  keşfinin evveline dayanan, kendi kendini kopyalayan vezikül kavramıdır. 1980'lerde ve 1990'lardaki en son geliştirmeler ise Günter Wächtershäuser'in demir-kükürt kuramı ve Christian de Duve'ün tiyoesterlere dayanan modelleridir. Genler olmaksızın bir metabolizmanın ortaya çıkışı konusunda daha soyut ve teorik iddialar 1980lerin başında Freeman Dyson tarafından ortaya konan bir matematiksel model ve bu on yılın sonuna doğru tartışılan Stuart Kauffman'ın toplu otokatalitik kümeler kavramıdır.
Ne var ki, Günter Wächtershäuser tarafından ileri sürülen, indirgeyici sitrik asit döngüsü gibi kapalı bir metabolik döngününün kendiliğinden oluşabileceği iddiası kanıtlanamamış durumdadır. Son yirmi yıldır yaşamın kökeni konusundaki çalışmalara liderlik etmiş Leslie Orgel'e göre bu iddianın kanıtsız kalacağını düşünmek için yeterli gerekçe var. "Kendi kendini Organize eden Biyokimyasal Çevrimler" başlıklı bir makalede  Orgel şu cümle ile kendi iddiasının açıklamasını özetlemektedir: "Halen indirgeyici sitrik asit döngüsü gibi çok adımlı bir döngünün FeS/FeS2'in veya benzer başka bir mineralin yüzeyinde kendi kendini organize etmesini beklemek için bir neden yoktur." Yaşamın başlangıcında başka tip bir metabolik yolun takip edilmiş olması muhtemeldir. Mesela,  indirgeyici bir sitrik asit döngüsü yerine (bugün doğada karbon dioksit sabitlemesinin dört yönteminden biri olan) "açık" asetil CoA yolu, bir metal sülfür yüzey üzerinde kendi kendine organize olma fikriyle daha uyumlu olacaktır. Bu seçeneğin anahtar enzimi olan karbon monoksit dehidrojenaz/asetil KoA sentaz, reaksiyon  merkezlerindeki karışık nikel-demir-kükürt öbekleri bulundurur ve tek bir adımda (asetil-tiyol'ün modern bir biçimi olarak kabul edilebilecek olan) asetil KoA'nın oluşumunu katalizler.
Sahilde sonlanan dalgalar kabarcıklardan oluşan kırılgan bir köpük oluşturur. Okyanus boyunca esen rüzgarların sahilde biriken ağaç dal parçaları gibi nesneleri kıyıya doğru sürükleme özellikleri vardır. Organik moleküllerin benzer şekilde sahillerde birikmesi olasıdır. Sığ kıyı suları, ayrıca daha sonra buharlaşma yoluyla molekülleri daha da yoğunlaştırabilecek şekilde ılıktır. Başlıca sudan oluşan kabarcıklar kolayca patlamasına karşın, amfifil bulunduran sudada oluşan kabarcıklar çok daha dayanıklıdır, önemli denemeleri gerçekleştirmek için daha fazla zamana sahiptir.
Amfifililer, hidrofobik bir molekülün bir veya her iki ucunda hidrofilik bir başı olan yağlı bileşklerdir. Bazı amfifiler suda kendiliğinden zarlar oluşturmaya eğilimlidir. Küre şeklinde kapalı bir zar su içerir ve günümüzdeki hücre zarının hipotetik olarak öncüsüdür. Eğer bir protein gelip ana kabarcığın bütünlüğünü artırıyorsa, bu durum o kabarcığa bir üstünlük sağlamakta ve doğal seçilimin bekleme listesinde o en üst sıraya yerleştirilmiş olur. Kabarcıkların patlaması sonucunda deneyin sonuçlarını  çevrelerine saçmaları ilkel bir üreme olarak düşünülebilir. Ortama yeterince doğru eleman dağıtıldığında ilk prokaryot, ökaryot ve çok hücreli organizmalar yaşamaya başlamış olabilir.Benzer şekilde, mikro küre olarak adlandırılan protein benzeri moleküllerden oluşturulan kabarcıklar, doğru şartlar altında kendiliklerinden oluşacaktır. Ancak hücre zarları muhtemelen amino asit bileşiklerinin öncülleri değildir, çünkü hücre zarları başlıca lipitlerden oluşur.  (Abiyogenez ile ilişkili zar küre tipleri için bakınız protobiontlar, misel, koaservat.)
Fernando ve Rowe tarafından geliştirilen son bir model enzimatik olmayan otokatalitik metabolizmaların proto-hücrelerin içine alınmasının, daha evvelki modellerin metabolizmasına has yan reaksiyon sorununun önünü almak için bir çözüm olmuş olabileceğini önermektedir.
İngiliz etolog Richard Dawkins 2004'te yayınlanan Ataların Hikayesi isimli kitabında yaşamın kökeni için olası bir açıklama olarak oto katalizleme hakkında yazdı. Otokatalistler kendilerinin oluşumunu katalizleyen maddelerdir ve dolayısıyla basit bir molekül koplayıcısı olma özelliğine sahiptirler. Kitabında Dawkins, Kaliforniya'da Scripps Araştırma Enstitüsünde Julius Rebek ve meslektaşları tarafından yapılan, otokatalist amino adenozin triasit ester (AATE) ile amino adenozin ve pentaflorofenil esteri birleştirdiği deneylere değinir. Deneydeki bir sistem kendi sentezlerini katalizleyen AATE'nin türevlerini içermekteydi. Bu deney, otokatalistlerin kalıtsallık göstererek bir topluluk içinde birbirleriyle rekabet edebilecekleri olasılığını göstermiş oldu; bu sistem doğal seçimin ilkel bir biçimi olarak yorumlanabilir.
Glasgow Üniversitesi'nden Dr A.Graham Cairns-Smith 1985’te kile dayanarak yaşamın kökenini açıklayan bir model ortaya koydu ve Richard Dawkins de dahil olmak üzere başka birçok bilim insanı tarafından akla yatkın bir açıklama olarak kabul edildi.
Kil Teorisi karmaşık organik moleküllerin daha önceden var olan, inorganik bir kopyalama tabanı –çözelti içinde silikat kristalleri- üzerinden aşamalı olarak geliştiğini öne sürmektedir. Farklı tip kil kristal yüzeyleri organik moleküllere farklı seçici baskılar uygulayarak onların karmaşıklaşmasını sağlamış olabilir, belli bir aşamadan sonra bu moleküllerin kendilerin kopyalama yeteneği silikat “çıkış noktalarından” bağımsız olarak devam edebilir hale gelmiş olabilir.
Cairns-Smith kimyasal evrimin diğer modellerinin sıkı bir eleştirmenidir. Ancak kendisi, kendi modelinin de diğer modeller gibi yetersizlikleri olduğunu kabul etmektedir (Horgan 1991).
2007’de Kahr ve arkadaşları potasyum hidrojen ftalat kristalleri kullanarak kristallerin bilgi aktarma aracı olarak kullanılabileceği fikrini inceleyen deneylerini duyurdular. Deneyde, kusurları olan “ana” kristaller kesildiler ve çözeltiden “yavru” kristalleri büyütmek için tohum olarak kullanıldılar. Araştırmacılar, daha sonra kristal sistemi içinde kusur dağılımlarını incelediler ve ana kristallerdeki kusurların “yavrularında” da aynen tekrarlandığını tespit ettiler. Yavru kristallerin fazladan birçok kusuru daha vardı. Gen tarzı bir davranışta ek kusurların “çocuklarda” daha az olmalıdır; bu nedenle Kahr kristallerin “bir nesilden sonrakine mesaj depolama ve aktarmada yeterince yetkin olmadığı” olmadığı sonucuna varmıştır. ".
1990'ların sonuna doğru nanob olarak adlandırılan, derin kayalarda bulunan, bakteriden daha küçük ama DNA içeren ipliksi yapılar keşfedildi.  Bu keşif 1970'lerde Thomas Gold tarafından savunulan ve  yaşamın dünyanın yüzeyinde değil kilometrelerce altında meydana geldiğini öne süren teori ile ilişkilendirildi Günümüzde mikrobiyal yaşamın Yeryüzünün sığ derinliklerinde (yüzeyden itibaren beş kilometre) başlıca aşırı şartlara dayanıklı arkelerden oluştuğu genel kabul görmüştür; bakteriler yaşamak için yüzeye daha yakın ortamlarda yaşamaktadır. Güneş Sistemimiz içerisinde başka bir cismin yüzeyinin altında mikrobiyal yaşamın keşfinin bu teoriye inanılırlık sağlayacağı iddia edilmektedir. Thomas Gold organik bir madde birikintisi içinde gelişen yaşamın orada bulunan bütün besini tüketip yok olacağından dolayı, varlığını sürdürebilmesi için aynı zamanda derin, ulaşılamaz bir kaynaktan besin sızıntısı olması gerektiğini savunmuştur. Gold’un teorisine göre besin akışı Dünyanın mantosundan ilk başta varolan metan çıkışına bağlıdır. Derinlerde bulunan ve tortulardaki karbon bileşiklerinden uzakta olan mikropların besin temini için daha geleneksel açıklamalara ise, bu organizmaların su ve kayalardaki (indirgenmiş) demir bileşikleri arasındaki etkileşim sonucu ortaya çıkan hidrojenden yararlandığıdır.
Dünyada başlayan bir abiogenez düşüncesine alternatif oluşturacak bir hipotez ilkel yaşamın dünyanın dışında oluşmuş olabileceğidir; uzayda veya yakın bir gezegende (Mars). (Eksogenez olarak adlandırılan bu kuram ile panspermia kavramları ilişkilidir ama eşanlamlı değidir.). Bu teoriyi savunanlardan birisi de Francis Crick'di.
Organik bileşikler uzayda göreceli olarak yaygındır, özellikle uçucu maddelerin güneş ısısıyla buharlaştığı dış güneş bölgesinde. Kuyruklu yıldızların dışı koyu bir malzeme ile kaplıdır, bu katran benzeri maddenin, basit karbon bileşiklerinin ultraviyole ışınımı ile tepkimesi ile oluşan karmaşık organik malzeme olduğu düşünülmektedir. Bir kuyruklu yıldız yağmurunun bu içerikteki önemli miktarda karmaşık organik molekülleri dünyaya getirmiş olabileceği tahmin edilmektedir.
Yukardaki hipotezle ilişkili ama ona alternatif  bir diğer hipotez, yaşamın Mars'ta oluştuğudur. Bu  hipoteze göre dünyanın soğumasıyla üzerinde yaşamın belirmesi arasında geçen zaman çok kısadır ve bu, prebiyotik evrim için açıkça çok kısadır.  Daha küçük boyutundan dolayı Mars Dünya'dan birkaç milyon yıl önce soğumuş, Dünya'nın hâlâ çok sıcakken orada prebiyotik süreçlere olanak kılmıştır. Daha sonra, Mars’a asteroit ve kuyrukluyıldız çarpmalarıyla savrulan kabuk malzemesi ile birlikte yaşam Dünya'ya taşınmıştır. Bu arada  Mars hızla soğumaya devam etti ve sonuçta evrimın ve hatta yaşamın devamı için uygunsuz hale geldi (Mars, volkanik faaliyetlerinden dolayı atmosferini kaybetmiştir); Dünya da Mars ile benzer bir kaderi paylaşmaktadır ama o yönde yavaş ilerlemektedir.
Bu hipotezlerin her ikisi de yaşamın ilk nasıl başladığına dair soruyu yanıtsız bırakıyor, sadece soruyu başka bir gezegen ya da kuyrukluyıldıza kaydırıyor. Ancak ilkel yaşamın Dünya dışı bir kaynağı olduğu tezinin avantajı, yaşamın bulunduğu her gezegende oluşmak zorunda olmaması, bunu yerine tek bir yerde oluşup daha sonra kuyruklu yıldızlar veya göktaşları aracılığıyla diğer yıldız sistemlerine ulaşabildiğini savunmasıdır. Bu yaklaşımın mantıklılığını destekleyecek kanıt yetersizdir ancak son yıllarda Antarktika’da bulunan göktaşları üzerinde yapılan araştırmalarda ve ekstremofil mikroorganizmalarla ilgili incelemlerde bu varsayım için destek bulunmaya başlamıştır. Ek bir destek ise enerji kaynağı ışınetkinlik (ing: radioactivity) olan bir bakteriyal ekosistemin bulunmasıyla geldi.Yakın bir tarihte Jason Dworkin tarafından düzenlenen bir deneyde, dünyadışı ortamın şartlarını taklit ederek, donmuş su, metanol, amonyak ve karbon monoksidi ultraviyole ışığına tabi tutulmuştur. Bu bileşim suya daldırıldığında, çok sayıda organik madde ortaya çıktı, bunlar kendi kendine organize olup kabarcıklar meydana getirdiler. Dworkin bu kabarcıkların hücre zarlarına benzediğini, yaşamın kimyasının içine alan ve onu yoğunlaştıran, onu dış dünyadan ayıran bir duvar oluşturduğunu düşünmektedir.
Bu deneylerde üretilen kabarcıklar 10 ila 40 mikrometre veya yaklaşık alyuvar boyutunda idi. Dikkat çekici bir biçimde kabarcıklar ultraviyole ışığına tutulduğunda floresan ışıma gösteriyordu. Ultraviyoleyi emmesi ve onu bu yolla görünebilir ışığa çevirmesi ilkel hücreye enerji sağlamanın yollarından biri olarak düşünüldü. Eğer bu tip kabarcıklar yaşamın kökeni için bir rol oynadıysa, floresans ilkel fotosentez için bir öncü olmuş olabilirdi. Bu tip bir floresan ışıma aynı zamanda UV radyasyonu tarafından meydana getirilebilecek herhangi bir zararı da güneş koruma etkeni gibi işlev görerek ortadan kaldırmış olabilir. Böylesi bir koruma işlevi ilkel dünyada yaşam için hayati önem taşımış olmalıdır, çünkü güneşin en zararlı ultraviyole ışınlarını kesen ozon tabakası, fotosenteze bağlı yaşam oksijen üretmeye başlayıncaya kadar oluşamamıştır..
Kendini kendini ilk kopyalayan nesnenin bir lipit olduğunu savunan bir teori de mevcuttur. Fosfolipitler su içinde çalkalandıklarında iki katlı tabakalar oluştururular, aynen hücre zarlarında olduğu gibi. Bu moleküller ilkel dünyada yoktular ancak diğer amfililik uzun zincir moleküller de zar oluşturmaktadır. Dahası bu cisimler ek lipitlerin eklenmesiyle büyüyebilirler ve aşırı genişleme sonucunda kendiliğinden ikiye bölünebilirler; iki "yavru" cisimde aynı boyut ve lipit bileşimind korunacaktır. Bu teorideki ana fikir, lipit yapılarının moleküler bileşiminin bilgi depolama için bir başlangıç aşaması olduğu ve evrim sonucunda bilgiyi daha uygun bir şekilde depolayabilen RNA veya DNA gibi polimer yapıların belirdiğidir. Henüz Lipit Dünyası teorisini destekleyecek herhangi bir biyokimyasal mekanizma ortaya konamamıştır.
Abiogeneszin birçok senaryosundaki sorun amino asitlerle peptitler arasındaki termodinamik dengenin peptitlerin aleyhinde olmasıdır. Teorilerde eksik olan, polimerizasyonu teşvik edecek bir güçtür. Bu sorunun çözümü polifosfatların özelliklerinde olabilir. Polifosfatlar sıradan monofosfat iyonlarının PO4−3 ultraviyole ışınlarıyla polimerizasyonu sonucu oluşur.  Polifosfatlar aminoasitlerin peptitlere polimerize olmasına neden olur.  İlkel okyanuslar üzerinde yeterince bol miktarda ultraviyole ışını olmalıdır. Anahtar sorun kalsiyumun fosfta ile tepkiyerek çözünmez kalsiyum fosfat  (apatit) oluşturmasıdır, dolayısıyla serbest kalsiyum iyonlarını çözeltiden uzak tutacak makul bir mekanizmanın bulunması gerekmektedir.
Karmaşık moleküllerin diğer kaynakları öne sürülmüştür, Dünya dışı yıldız sistemleri ve yıldızlararası kaynaklar dahil olmak üzere. Mesela, tayf çözümlemelerinden, organik moleküllerin kuyruklu yıldızlarda ve göktaşlarında bulunduğu bilinmektedir. 2004’te bir grup araştırmacı bir nebulada polisiklik aromatik hidrokarbonların izini belirledi.  Bunlar bugüne kadar uzayda bulunan en karmaşık moleküllerdir. RNA Dünyası'nın oluşumunda PAH’ların kullanılığı PAH Dünya Hipotezi’nde önerilmiştir. Spitzer Uzay Teleskobu yakın bir tarihte güneşe benzer bir şekilde oluşmakta olan HH 46-IR isimli bir yıldız tespit etti. Yıldızı çevreleyen diskte, siyanür bileşikleri, hidrokarbonlar ve karbon monoksit içeren geniş bir molekül yelpazesi bulunmaktadır. PAH'lerin uzayda geniş bir alana dağıldıkları teyid olmuştur; PAH'ler dünyadan 12 milyon ışık yılı uzakta galaksi M81'in yüzeyinde de bulunmuştur..
Dünyanın tarihinin başlarında farklı yaşam biçimleri yaklaşık eş zamanlı olarak belirmiş olabilir. Diğer yaşam biçimler ya yok olmuş, kendi farklı biyokimyalarıyla farklı fosiller bırakmış olabilir, ya ekstremofiller olarak varlıklarını sürdürüyor olabilir, ya da mevcut yaşam ağacının organizmalarına benzemelerinden dolayı fark edilmeden basitçe yaşıyor olabilirler. Mesela Hartman birkaç teoriyi bir araya getirmektedir;
İlk organizmalar karbon dioksit sabitleyerek oksalik ve diğer dikarboksilik asitleri oluşturan, kendini kopyalayan demir zengini killerdi. Bu kendini kopyalayan kil sistemi ve onların metabolik fenotipi daha sonra sıcak su kaynaklarının kükürt zengini bölgelerine evrimleşerek azot sabitleme yeteneğini kazandı. Bu evrimleşen sisteme en sonunda fosfat katılması, nükleotit ve fosfolipitlerin sentezine olanak sağladı. Eğer biyo-sentez biopoezin evrelerini tekrarlıyorsa o zaman amino asitlerin sentezi pürin ve pirimidin bazlarının sentezinden önce gelmiştir. Amino asit tiyoesterlerinin  polipeptitlere polimerizasyonu da, amino asit esterlerinin polinükleotitler tarafından yönlendirilmiş polimerizasyonundan önce meydana gelmiştir.
Brooks, J (1973). Origins and Development of Living Systems. Academic Press. s. 359. ISBN 0-12-135740-6.  
De Duve, Christian (Jan 1996). Vital Dust: The Origin and Evolution of Life on Earth. Basic Books. ISBN 0-465-09045-1. 
Fernando CT, Rowe, J (2007). "Natural selection in chemical evolution". Journal of Theoretical Biology. Cilt 247, s. 152–67. KB1 bakım: Birden fazla ad: yazar listesi (link) 
Horgan, J (1991). "In the beginning". Scientific American. Cilt 264, s. 100–109. 
Huber, C. and Wächterhäuser, G., (1998). "Peptides by activation of amino acids with CO on (Ni,Fe)S surfaces: implications for the origin of life". Science. Cilt 281, s. 670–672. KB1 bakım: Birden fazla ad: yazar listesi (link) 
Martin, W. and Russell M.J. (2002). "On the origins of cells: a hypothesis for the evolutionary transitions from abiotic geochemistry to chemoautotrophic prokaryotes, and from prokaryotes to nucleated cells". Philosophical Transactions of the Royal Society: Biological sciences. Cilt 358, s. 59–85. 
Russell MJ, Hall AJ, Cairns-Smith AG, Braterman PS (1988). "Submarine hot springs and the origin of life". Nature. Cilt 336, s. 117. KB1 bakım: Birden fazla ad: yazar listesi (link) 
Schopf, J. W. (2002). "Laser-Raman imagery of Earth's earliest fossils". Nature. Cilt 416, s. 73–76. doi:10.1038/416073a. PMID 11882894.  
Maynard Smith, John (16 Mart 2000). The Origins of Life: From the Birth of Life to the Origin of Language. Oxford Paperbacks. ISBN 0-19-286209-X.  
Hazen, Robert M. (Dec 2005). [http://newton.nap.edu/books/0309094321/html Genesis: The Scientific Quest for Life's Origins]. Joseph Henry Press. ISBN 0-309-09432-1. 
Morowitz, Harold J. (1992) "Beginnings of Cellular Life: Metabolism Recapitulates Biogenesis". Yale University Press. ISBN 0-300-05483-1
http://publishing.royalsociety.org/cell-evolution Dedicated issue of Philosophical Transactions B on Major Steps in Cell Evolution freely available.]
http://publishing.royalsociety.org/emergence-of-life Dedicated issue of Philosophical Transactions B on the Emergence of Life on the Early Earth freely available.]
Luisi, Pier L. (2006). [http://www.cambridge.org/catalogue/catalogue.asp?isbn=9780521821179 Emergence of Life: From Chemical Origins to Synthetic Biology]. Cambridge University Press. ISBN 0-521-82117-7.
Buehler, Lukas K. (2000–2005) The physico-chemical basis of life, http://www.whatislife.com/about.html accessed 27 October 2005.
Pitsch, S. Krishnamurthy, R. Arrhenius, G. (2000). Concentration of simple aldehydes by sulfite-containing double-layer hydroxide minerals: implications for biopoesis. http://www3.interscience.wiley.com/cgi-bin/abstract/73501648/ABSTRACT Helvetica chimica acta. Sep-Oct. 83(9):2398–411].
Hartman,  H.  (1998).  Photosynthesis and the origin of life. http://www.kluweronline.com/article.asp?PIPS=130560&PDF=1 Orig Life Evol Biosph. Oct. 28(4–6):515–21].
Arrhenius, G.  Sales, B. Mojzsis, S. Lee, T. (1997).  Entropy and charge in molecular evolution — the case of phosphate.   http://www.sciencedirect.com/science?_ob=ArticleURL&_udi=B6WMD-45KKS26-30&_coverDate=08%2F21%2F1997&_alid=207952210&_rdoc=1&_fmt=&_orig=search&_qd=1&_cdi=6932&_sort=d&view=c&_acct=C000050221&_version=1&_urlVersion=0&_userid=10&md5=b479dc1b44ba7db55790640aaf059006 J Theor Biol. Aug 21. 187(4):503–22].
NASA Astrobiology Institute: http://astrobiology.ucla.edu/pages/res3b.html Earth's Early Environment and Life]
NASA Specialized Center of Research and Training in Exobiology: http://exobio.ucsd.edu/arrhenius.htm Gustaf O. Arrhenius]
Zlobin, A.E. (2013). Tunguska similar impacts and origin of life. Modern scientific researches and innovations. No.12
A.E.Zlobin, Tunguska similar impacts and origin of life (mathematical theory of origin of life, incoming of pattern recognition algorithm due to comets)
http://genetics.mgh.harvard.edu/szostakweb/publications/Szostak_pdfs/Hanczyc_and_Szostak_2004_COChemBio.pdf Martin M Hanczyc and Jack W Szostak. Replicating vesicles as models of primitive cell growth and division. Current Opinion in Chemical Biology 2004, 8:660–664.  (192 KiB)
http://web.archive.org/web/20061015000732/http://www.santafe.edu/sfi/People/kauffman/sak-peptides.html "SELF-REPLICATION: Even peptides do it" by Stuart A. Kauffman (ilk hali olarak web arşiv yüzüne artık ulaşılamıyor)
http://www.gla.ac.uk/projects/originoflife/ Origins of Life website including papers, resources, by Dr. Michael Russell at the University of Glasgow
http://pokey.arc.nasa.gov/~astrochm/LifeImplications.html Possible Connections Between Interstellar Chemistry and the Origin of Life on the Earth
http://nai.arc.nasa.gov/news_stories/news_detail.cfm?ID=207 Scientists Find Clues That Life Began in Deep Space – NASA Astrobiology Institute
http://www.pnas.org/cgi/content/full/97/23/12503 Self-organizing biochemical cycles – by Leslie Orgel
http://www.livescience.com/animalworld/060609_life_origin.html How Life Began: New Research Suggests Simple Approach
http://sciam.com/article.cfm?chanID=sa004&articleID=9952573C Primordial Soup's On: Scientists Repeat Evolution's Most Famous Experiment – an article in Scientific American. 28 Mart 2007
http://www.evolution-textbook.org/content/free/figures/ch04.html Illustrations from Evolution (textbook)
Ağaç serçesi (Passer montanus), serçegiller (Passeridae) familyasından Avrasya ve Güneydoğu Asya'nın ılıman çoğu bölgesinde üreyen bir serçe türü. Orman serçesi ya da dağ serçesi de denir. Doğal olarak bulunduğu bölgenin dışında bulunan bazı bölgelere de sokulmuş bir kuş türüdür. Birbirine benzeyen erkek ve dişinin tepesi ve ensesi kızıl kahverengi, göğsündeki siyah leke küçüktür. Ayrıca beyaz yanaklarında da birer siyah benek bulunur. Alt türleri arasında farklılık çok azdır.
Ağaç serçesi düzensiz yuvasını doğal bir ağaç kovuğuna, binalardaki deliklere ya da Avrupa saksağanı ile leyleklerin büyük yuvalarına yapar. Tek seferde beş ila altı yumurta yumurtlar ve yavru kuşlar iki haftada yumurtadan çıkar. Bu serçe türü asıl olarak tohumlarla beslenir ancak özellikle üreme dönemlerinde omurgasızlarla da beslendiği görülür. Diğer küçük kuş türlerinde olduğu gibi parazit kaynaklı enfeksiyonlar, hastalıklar ve gündüz ve gece yırtıcıları tarafından avlanma nedenleriyle ölmekte olan ağaç serçelerinin yaşam süresi üç yıl civarındadır.
Asya'nın doğusunda kasaba ve şehirlerde yaygın olarak görülen bu serçe Avrupa'da daha çok hafif ağaçlıklı açık arazilerde görülür. Avrupa'da kasaba ve şehirlerde bayağı serçe daha yaygındır. Ağaç serçesinin geniş dağılımı ve büyük popülasyonu global olarak tehdit altında değildir ancak özellikle Avrupa'da tarım yöntemlerinin değişmesi popülasyonun azalmasına neden olmuştur. Asya'nın doğusunda ve Avustralya'da bu tür haşere olarak görülse de oryantal sanatta oldukça sık işlenen bir figürdür.
Eski Dünya serçe cinsi Passer, Afrika'da çıktığı düşünülen ve tanımlayan kaynağa göre 15 ila 25 tür içeren küçük ötücü kuşlardan oluşan bir gruptur. Bu cinse mensup türler açık, az ağaçlı yerlerde bulunur ancak özellikle bayağı serçe (P. domesticus) insanların yaşadığı ortamlarda yaşamaya uyum sağlamıştır. Türlerin çoğu tipik olarak 10 ila 20 cm boyundadır ve genel olarak kahverengi ile gri renkli, kısa kare kuyruklu ve küt konik gagalı kuşlardır. Asıl olarak yerde bulunan tohumlarla beslenen ancak özellikle üreme dönemlerinde omurgasızlarla da beslenen kuşlardır. Genetik araştırmalara göre ağaç serçesi kendi cinsinde bulunan diğer Avrasyalı üyelerden oldukça erken bir zamanda, bayağı serçe, Passer flaveolus ve söğüt serçesi farklılaşmasından önce ayrılmıştır. Ağaç serçesi Amerika ağaç serçesi (Spizella arborea) ile yakın akraba değildir.Ağaç serçesinin bilimsel adı olan Passer montanus, Latince "serçe" anlamına gelen passer ve "dağlarda bulunan" anlamına gelen montanus (Latince mons, "dağ" demektir) sözcüklerinden oluşmuştur. İlk olarak Carl Linnaeus tarafından 1758 yılında Systema Naturae eserinde Fringilla montana, olarak tanımlanmıştır. Ancak, bayağı serçe ile birlikte kısa sürede ispinozgiller (Fringillidae) familyasından çıkarılarak Fransız zoolog Mathurin Jacques Brisson tarafından 1760 yılında tanımlanan yeni Passer cinsinde sınıflandırılmıştır. Ağaç serçesi adı ağaç kovuklarında yuva yapmayı tercih etmesi nedeniyle verilmiştir. Ancak bu ad ya da bilimsel adı bu türün tercih ettiği yaşam alanlarını açıklamamaktadır. Buna en yakın gelen isim bu türe Almanca verilen Feldsperling ("tarla serçesi") adıdır.
Geniş dağılımı olan bu tür çok az farklılık gösterir ve Clement tarafından tanınan sekiz alt türü arasında bulunan farklar çok küçüktür. En azından 15 alt tür daha önerilmiştir ancak bunların aşağıda belirtilen alt türler arasında geçiş ırklarını oluşturduğu düşünülmektedir.
P. m. montanus, türe adını veren alt tür. İber Yarımadası'nın güneybatısı, Yunanistan'ın güneyi ve eski Yugoslavya sınırları haricinde Avrupa'da bulunur. Asya'da Lena Nehri'nin doğusundan, güneyde Türkiye'nin kuzey bölgelerine, Kafkaslar'da, Kazakistan, Moğolistan ve Kore'de bulunur.
P. m. transcaucasicus, Sergey Aleksandroviç Buturlin tarafından 1906'da tanımlanan alt tür, Kafkaslar'ın güneyinden doğuda İran'ın kuzeyine kadar olan bölgede bulunur. Ana alt türden daha soluk ve gri renklidir.
P. m. dilutus, Charles Wallace Richmond tarafından 1856'da tanımlanan alt tür İran'ın en kuzeydoğu ucunda, Pakistan'ın kuzeyinde ve Hindistan'ın kuzeybatısında yaşar. Daha da kuzeyde Özbekistan ve Tacikistan'dan doğuda Çin'e kadar da görülür. P. m. montanus'a göre daha soluk ve üst tüyleri kum-kahverengidir.
P. m. tibetanus, en büyük ırk olan bu alt tür Stuart Baker tarafından 1925'te tanımlanmıştır. Himalayalar'ın kuzeyinde Nepal'den doğuya doğru Tibet ve Çin'in kuzeybatısında bulunur. P. m. dilutus 'a benzer ama daha koyu renklidir.
P. m. saturatus, Leonhard Hess Stejneger tarafından 1885'te tanımlanmıştır. Sahalin, Kuril Adaları, Japonya, Tayvan ve Güney Kore'de bulunur. Ana alt türden daha koyu kahverenklidir ve gagası daha büyüktür.
P. m. malaccensis, Alphonse Dubois tarafından 1885'te tanımlanmıştır. Himalayalar'ın güneyinden doğuya doğru Hainan ve Endonezya'da bulunur. P. m. saturatus gibi koyu renkli bir ırktır ancak daha küçüktür ve üst tüyleri daha çok çizgilidir.
P. m. hepaticus, Sidney Dillon Ripley tarafından 1948'de tanımlanmıştır. Assam'ın kuzeydoğusundan Myanmar'ın kuzeybatısına kadar olan bölgede bulunur. P. m. saturatus'a benzer ama başı ve üst tüyleri daha kızıl renklidir.
Ağaç serçesi 12,5 ila 14 cm. boyunda, 21 cm. kanat açıklığı olan ve 24 g. ağırlığında bir kuştur. Bayağı serçe'den ağırlık olarak %10 daha küçüktür. Erişkin kuşların tepesi ve ensesi kızıl kestane rengindedir ve saf beyaz yanaklarında küçük böbrek biçiminde kara birer kulak lekesi bulunur. Çene, boğaz ve gaga ile boğaz arasında bulunan bölge kara renklidir. Üst tüyleri açık kahverengidir ve kara çizgiler bulunur. Kahverengi olan kanatlarda iki belirgin beyaz kuşak görülür. Ayaklar soluk kahverengidir ve yazları kurşun mavisi olan gagaları kışın tamamen siyahlaşır.Erkek ile dişi arasında dış görünüş açısından fark olmaması nedeniyle kendi cinsinde bile dikkati çeker. Genç kuşlar da erişkinlere benzer ancak renkleri biraz daha soluk olabilir. Yüzünde bulunan renkler sayesinde kolaylıkla ayırtedilebilir. Bayağı serçeden ayırt edilmesini gri yerine kahverengi olan tepeleri ve daha küçük boyutları sağlar. Erişkin ve genç ağaç serçeleri sonbahar boyunca yavaş da olsa tüm tüylerini değiştirirler ve vücutlarında bulunan yağ azalsa da ağırlıklarında artış görülür. Ağırlıklarının artmasının ana nedeni aktif tüy büyümesini artırmak için kan hacminde görülen artıştır.
Ağaç serçelerinin gerçek anlamda bir şakıma melodileri yoktur ama eşleşmemiş ve kur yapan erkeklerin çıkardığı heyecanlı bir dizi çip çağrısı bulunur. Diğer tek heceli şakımalar sosyal ilişkilerde kullanılır ve uçuş çağrısı sert bir tik sesidir. Missouri'ye yerleştirilen ağaç serçeleri ile Almanya'da yaşayanların seslerinin karşılaştırıldığı bir çalışmada, Missouri'de yerleştirilen kuşların daha az paylaşılan hece tipine sahip oldukları belirlenmiştir. Bunun sebebinin Kuzey Amerika'ya getirilen kuş popülasyonunun sayısının azlığı nedeniyle genetik çeşitliliğin kaybolması olduğu düşünülmektedir.
Ağaç serçesinin doğal üreme alanı Avrupa ve Asya'da 68nci Kuzey paralelinin güneyinden güneydoğu Asya'da Cava ve Bali'ye kadar olan ılıman bölgedir. Önceleri Faroe Adaları, Malta ve Gozo'da da üremekteydiler Güney Asya'da ılıman bölgede bulunurlar. Dağılımının çoğu bölgesinde yerleşiktir ancak en kuzeyde yer alan nüfus kışları güneye doğru göç eder ve az sayıda kuş güney Avrupa'dan Kuzey Afrika ve Orta Doğu'ya geçer. Doğuda yaşayan alt tür P. m. dilutus kışları Pakistan kıyılarına ulaşır ve sonbaharda bu ırktan binlerce kuş Çin'e doğru geçer.Ağaç serçesi doğal olarak yaşadığı bölgenin dışındaki bölgelere sokulmuş ancak muhtemelen bayağı serçe ile olan rekâbet nedeniyle her zaman tutunamamış bir türdür. Sardinya, Endonezya'nın doğusu, Filipinler ve Mikronezya'ya başarı ile sokulan tür Yeni Zelanda ve Bermuda'da da tutunamamıştır. Gemilerle taşınan kuşlar Borneo'da koloniler oluşturmuştur. Bu serçe türü Cebelitarık, Tunus, Cezayir, Mısır, İsrail ve Dubai'de rastlantısal konukturlar.Kuzey Amerika'da yaklaşık 15.000 kadar ağaç serçesi St. Louis, Illinois ve Iowa'nın güneydoğusunda yerleşmiştir. Bu serçeler Almanya'dan getirilen ve Kuzey Amerika kuş türlerinin zenginleştirilmesi için 1870 Nisan ayının sonlarında doğaya salıverilen 12 kuştan üremişlerdir. ABD'de sınırlı bir alanda yaşayan ağaç serçesi şehirsel alanlarda bayağı serçe ile rekâbet ettiği için daha çok parklarda, çiftlik arazilerinde ve ağaçlık bölgelerde yaşar. Amerika'da yaşayan populasyona İngilizce'de bazen German Sparrow (Alman serçesi) denmektedir.
Ağaç serçesi Avustralya'da Melbourne, Victoria'nın orta ve kuzey kasabaları ile Yeni Güney Galler'de bulunur. Güneydoğu Asya'dan bazen gemilerle gelen ağaç serçesi Batı Avustralya'da yasaklanmış bir türdür.Bilimsel adına rağmen, Passer montanus, ağaç serçesi dağlarda yaşayan bir tür değildir ve İsviçre'de yalnızca 700 m rakımda bulunur. Ancak Kafkasların kuzeyinde 1.700 m'de ve Nepal'de 4.270 m'de ürediği de görülmektedir. Avrupa'da sıklıkla kayalık sahillerde, boş binalarda, yavaş akan ırmakların kenarında bulunan söğütlüklerde ya da açık arazilerde bulunan ağaçlıklarda görülür. Ağaç serçesi daha çok sulak alanlara yakın yerlerde yuvalanmayı tercih eder ve yoğun tarım yapılan alanlardan uzak durur.Ağaç serçesi ile daha büyük olan bayağı serçe aynı bölgede bulunduklarında bayağı serçe kentsel alanlarda ağaç serçesi de kırsal alanlarda yaşar. Moğolistan gibi ağaçların az bulunduğu yerlerde her iki tür de insan yapısı yerlerde yuvalanır. Ağaç serçesi Avrupa'da kırsal bölgeye özgü bir kuş türü iken Asya'nın doğusunda kentsel alanlara özgü bir kuştur. Orta ve Güney Asya'da ise her iki serçe türü de kasabalarda ve köylerde görülür. Akdeniz'in İtalya gibi bazı bölgelerinde hem ağaç hem de söğüt serçesi yerleşim alanlarında birlikte görülebilir. Avustralya'da ise ağaç serçesi kentlerde yaşayan bir tür iken kırsal alanlarda bayağı serçe bulunur.
Ağaç serçesi yumurtadan çıktıktan bir yıl sonra üreyebilecek duruma gelir. Tipik olarak ağaç kovuğuna ya da kayalarda yer alan doğal oyuklara yuvalanır. Bazı yuvalar oyuk ya da kovuklarda değil ama bazı tür çalıların dışarıda kalan kökleri arasında da yapılabilir. Evlerin çatılarındaki boşluklar ya da tropiklerde bir palmiye ağacının tepesi ile verandaların çatısın da yuva yapmak için kullanılabilir. Ağaç serçeleri Avrupa saksağanının kullanılmayan kubbeli yuvasında ya da leylek bayağı deniz kartalı, balık kartalı, kara çaylak ya da gri balıkçıl yuvalarında da üreyebilirler. Bazen oyuk ya da kapalı alanlarda yuvalanan kır kırlangıcı, ev kırlangıcı, kum kırlangıcı ve Avrupa arı kuşu gibi kuşların yuvalarını ele geçirmeye de çalışır.Çift kuşlar yalnız başlarına ya da koloniler hâlinde üreyebilirler ve kuşlar için yapılmış kuş yuvalarını kullanabilirler. İspanya'da yapılan bir araçtırmaya göre ahşap ve çimento karışımından yapılmış yuvaların yalnızca ahşaptan yuvalara göre daha sık kullanıldığı (kullanma oranları sırasıyla %76,5 ve %33,5'tur) ve ahşap çimento karışımı yuvalarda kuşların daha erken yumurtladığı, kuluçka süresinin daha az sürdüğü ve üreme dönemi boyunca daha çok sayıda yumurta yumurtlanıp kuluçkaya yatıldığı gösterilmiştir. Yumurta adedi ve yavruların durumu iki tip yuva arasında farklılık göstermese de sentetik olan yuvaların ahşap olanlara göre 1,5 °C daha sıcak olması nedeniyle üreme başarısının sentetik yuvalarda daha yüksek olduğu düşünülmektedir.
Baharda erkek kuş yuvanın yakınlarında yaptığı çağrı ötüşüyle hem yuvayı sahiplenir hem de çiftleşmek için bir eş çağırır. Aynı zamanda yuva için yeni malzeme de taşıyabilir. Nümayiş ve yuva yapma sonbaharda da tekrarlanır. Sonbaharda yapılan nümayiş için daha önceden içinde yumurtadan yavru çıkmış eski ağaç serçesi yuvaları tercih edilir. Boş hazır yuvalar ve daha önceden bayağı serçe, baştankara, kara sinekkapan ve bayağı kızılkuyruk türleri tarafından kullanılan yuvalar sonbahar nümayişi için nadiren kullanılır.Düzenli bir yapıya sahip olmayan yuva saman, ot, yün ve diğer malzemelerden oluşur ve ısı yalıtımını iyileştiren tüylerle içi kaplanır. Tamamlanmış bir yuvada üç bölüm bulunur; taban, iç kaplama ve kubbe. Ağaç serçesi bir kerede beş ya da altı yumurta yumurtlar. Yumurtalar beyaz ya da soluk gridir ve üzerinde çok sayıda küçük benek ya da leke bulunur. Yumurtalar 20x14 mm boyutlarında ve 2,1 g ağırlığındadır. Ağırlığının %7'si kabuktan ibarettir. Hem erkek hem dişi kuş 12 ila 13 gün kuluçkaya yattıktan sonra beslenmeye ihtiyaç duyan yavrular yumurtadan çıkar ve 15 ila 18 gün içinde yavrular palazlanır. Yıl içinde iki ila üç kere kuluçkaya yatılabilir. Koloni hâlinde üreyen kuşlar ilk seferinde tek çift olarak üreyen kuşlardan daha fazla sayıda yumurta yumurtlar ancak ikinci ve üçüncü kuluçkalama da bu tersine döner. Daha çok çiftleşen dişiler daha çok yumurta yumurtlar ve kuluçka süreleri daha kısa sürer. Önemli ölçüde çift dışı çiftleşme görülür. Macaristan'da yapılan bir araştırmada yavruların %9'unun çift dışı erkeklerden ürediği ve kuluçkaya yatılan yuvaların %20'sinde en azından bir çift dışı çiftleşmeden gelen yavru olduğu bulunmuştur.Ağaç serçesi ile bayağı serçe arasında melezleşme birçok yerde görülmüştür. Melez erkekler ağaç serçesine dişiler ise bayağı serçeye benzerler.
Ağaç serçesi tohumla beslenen ve yerde bayağı serçe, ispinoz gibi kuşlarla birlikte sürüler hâlinde besin aramak için dolaşan bir türdür. Karanfilgiller ve Chenopodioideae gibi otların tohumları ile beslenirler. Ayrıca kuşlar için hazırlanmış özel besin dağıtım yerlerinden de yararlanırlar. Özellikle üreme döneminde yavrular temel olarak hayvani besin ile beslendiği dönemlerde omurgasızlarla da beslenirler. Tahtakurusu, kırkayak, çıyan, örümcek ve Opiliones türü omurgasızları yakalar.Yeni yumurtadan çıkmış yavruları beslemek için erişkinler çeşitli sulak alanlarda omurgasızları avlamaya çalışır. Sulak alanlar, uzun bir üreme dönemine sahip olan bu türün yavrularını büyütme şansının artması için yeterli çeşitlilikte ve uygun omurgasızların avlanabilmesi için önemlidir. Önceleri iyi bir besin kaynağı olan işlenmiş tarım alanları, tarım yöntemlerinin değişmesi sonucunda artık yeterli besini sağlayamamaktadır.Kış aylarında tohum kaynakları önemli bir sınırlayıcı faktör olmaktadır. Bu dönemlerde sürü içindeki bireyler arasında doğrusal bir hiyerarşi kurulur ancak boğazdaki beneğin boyu ile bu hiyerarşi arasında doğrudan bir ilişki yoktur. Halbuki bayağı serçelerde üstünlük sağlamak için yapılan dövüşler boğaz beneğinin gösterilmesiyle azalabilmektedir çünkü boğaz beneğinin büyüklüğü seçilim değerinin bir göstergesidir.Avlanma riski beslenme stratejilerini etkilemektedir. Yapılan bir araştırma besin keynağı barınaklarından ne kadar uzak olursa serçelerin daha küçük sürüler hâlinde besin kaynağına geldiğini, burada daha az zaman geçirdiklerini ve daha tetikte olduklarını göstermiştir. Serçeler ya doğrudan besin arayarak ya da daha önceden besin kaynağı bulmuş sürü üyelerine katılarak beslenirler. Açık alanda bulunan besin kaynaklarında sürü üyelerini takip ederek beslenme olasılığı %30 daha fazladır. Bunun nedeninin yırtıcılara karşı dikkatli olmak ile ilgili olmadığı ancak daha riskli besin kaynaklarının düşük yağ rezervine sahip bireyler tarafından kullanılması olduğu düşünülmektedir.
Ağaç serçeleri bayağı atmaca, bayağı kerkenez, ve kukumav gibi çeşitli atmaca, doğan ve baykuşlar tarafından avlanırlar. Bazen de kulaklı orman baykuşu ve leylekler tarafından da avlanabilmektedirler. Sonbahar tüylerine sahipken, daha az uçuş tüyü olmasına rağmen, avlanma açısından daha büyük bir risk içinde değildir. Yuvaları saksağanlar, alakargalar, gelincikler, kemeler, kediler ve yılanlar tarafından yağmalanabilmektedir.Birçok kuş biti türü hem kuşlarda hem de yuvalarında görülür. Knemidocoptes cinsi akarların popülasyonlarda ayak ve parmaklarda lezyonlara bırakacak salgınlara neden olduğu bilinmektedir. Yeni yumurtadan çıkmış yavruların göksinek larvalarıyla parazitlenmesi yavru ölümlerinde önemli bir faktördür. Yumurta büyüklüğü yavru ölümünü etkilemez ancak büyük yumurtalardan çıkan yavrular daha hızlı büyür.Ağaç serçeleri aynı zamanda bakteri ve virüs enfeksiyonlarına da maruz kalmaktadırlar. Bakterilerin yumurtadan yavru çıkmamasında ya da yumurtadan yeni çıkan yavruların ölme oranlarında önemli bir faktör olduğu ortaya konmuştur. Japonya'da Salmonella enfeksiyonu nedeniyle toplu ölüm vakaları kaydedilmiştir. Birçok popülasyonun kanında kuş sıtması parazitleri bulunmuştur. Çin'de kuş gribi virüsü taşıyan kuşlar olduğu kaydedilmiştir.Ağaç serçelerinin bağışıklık sisteminin bayağı serçelere oranla daha az dayanıklı olmasının bayağı serçelerin daha çok yayılma poyansiyeline sahip olmasını getirdiği öne sürülmüştür. Avrupa'da yollarda kaza ile öldürülen hayvanlar arasında ağaç serçeleri ön sıralarda gelmektedir. Kaydedilen en uzun yaşam süresi 13,1 yıldır, ancak tipik yaşam süresi üç yıl civarındadır.
Ağaç serçesinin doğal olarak yaşadığı alan çok geniştir ve günümüzde tam olarak belirlenmemiştir. Dünya popülasyonu da tam olarak bilinememektedir ancak Avrupa'da 52 ila 96 milyon birey olduğu tahmin edilmektedir. Popülasyon eğilimleri analiz edilmemiş de olsa türün IUCN Kırmızı Listesine girme kriteri olan 10 yılda ya da son üç kuşakta %30'dan fazla popülasyonda azalma kriterini sağlamadığı düşünülmektedir. Bu nedenlerden ötürü türün korunma durumu "asgari endişe" olarak değerlendirilmiştir.
Avrupa'nın kuzeyi ve doğusunda ağaç serçesi yaşadığı alanları artırsa da, Avrupa'nın batısında tarla kuşu, tarla kiraz kuşu ve bayağı kız kuşu gibi tarlalardan beslenen diğer türlerde görüldüğü üzere ağaç serçesinin de popülasyonlarında azalmalar görülmektedir. 1980 ile 2003 yılları arasında tarlalardan beslenen kuşların sayısında %28'lik bir düşüş olmuştur. Özellikle Büyük Britanya'da 1970 ile 1998 arasında %95'lik azalma ile durum ciddi boyutlar almıştır. İrlanda'da 1990'ların sonunda yalnızca 1.000 ila 1.500 çift ağaç serçesi kalmıştır. Britanya Adalarında bu dalgalanmaların nedeni doğal sebepler olabilmektedir. Popülasyon azaldıkça üreme performansı görece artmıştır. Bu da azalmaların nedeninin üreme performansı olmadığını göstermektedir. Ağaç serçelerinin sayısında görülen bu büyük azalmanın nedeni özellikle zararlı bitkileri yok etmek için kullanılan ilaçların yaygınlaşması, tarım uygulamalarının yoğunlaşması ve ilkbahar yerine sonbaharda tarlaların sürülmesiyle tarlada kışın besin kaynağı olan  anızların artık kalmaması görülmektedir. Özellikle zararlı böceklerin ilaçlanmasıyla yavrular için gerekli olan böcek besin kaynağının azalması da etkili olmuştur.
Ağaç serçesi bazı bölgelerde haşere olarak görülmektedir. Avustralya'da birçok tarım ürününe zarar vermektedir. Karantina kuralları çerçevesinde Batı Avustralya'ya bu türün sokulması yasaktır.Çin'de Mao Zedong 1958 Nisan'ında üç milyon insanı harekete geçirerek, korkuluklar yardımıyla da kuşların yorgunluktan bitkin düşüp ölmelerini sağlayarak kuş başına yılda 4,5 kg tahıl olarak tahmin edilen ürün zararını azaltmaya çalıştı. Başlarda başarılı olan bu "Büyük Serçe Kampanyası" kuşların yediği çekirge ve zararlı böcek sayısını göz ardı ettiği için sonuçta ürünlerin daha da azalmasına yol açtı ve 1959 ile 1961 yılları arasında ortaya çıkan kıtlığın daha da şiddetli geçmesine sağlayarak 30 milyon insanın ölümüne neden oldu. Ağaç serçesinin böcekleri yemesi bu kuşun meyve ağacı haşerelerinden ve kuşkonmaz zararlısından (Crioceris aspergi) kurtulmak için tarımda kullanılmasına yol açmıştır.Ağaç serçesi, özellikle bahar dalı üzerinde ya da uçan sürüler hâlinde olmak üzere Çin ve Japon sanatında çok uzun süredir resmedilmektedir. Hiroşige gibi sanatçıların desenleri Antigua ve Barbuda, Orta Afrika Cumhuriyeti, Çin ve Gambiya'nın posta pullarında kullanılmıştır. Ayrıca Beyaz Rusya, Belçika, Kamboçya, Estonya ve Tayvan posta pullarında da daha basit desenler kullanılmıştır. Ağaç serçesinin kanat çırpmasından kaynaklanan geleneksel Japon dansı Suzume Odori Hokusai gibi sanatçılar tarafından resmedilmiştir.
Anderson, Ted R. (2006). Biology of the Ubiquitous House Sparrow: From Genes to Populations. Oxford University Press. ISBN 0-19-530411-X. 
Arlott, Norman (2007). Birds of the Palearctic: Passerines. Londra: Collins. ISBN 0-00-714705-8. 
Brisson, Mathurin Jacques (1760). Ornithologie ou méthode contenant la division des oiseaux en ordres, sections, genres, especes & leurs variétés. A laquelle on a joint une description exacte de chaque espece, avec les citations des auteurs qui en ont traité, les noms qu'ils leur ont donnés, ceux que leur ont donnés les différentes nations, & les noms vulgaires. Ouvrage enrichi de figures en taille-douce (Fransızca). Paris: Bauche. 
Byers, Clive; Curson, Jon; Olsson, Urban (1995). Sparrows and Buntings: a Guide to the Sparrows and Buntings of North America and the World. Pica Press. ISBN 1-873403-19-4. 
Clement, Peter; Harris, Alan; Davis, John (1993). Finches and Sparrows: an Identification Guide. Christopher Helm. ISBN 0-7136-8017-2. 
Cocker, Mark; Mabey, Richard (2005). Birds Britannica. Londra: Chatto & Windus. ISBN 0-7011-6907-9. 
Coward, Thomas Alfred (1930). The Birds of the British Isles and Their Eggs. I (3. bas.). Frederick Warne. ISBN 0-7232-0999-5. 
Forbush, Edward Howe (1907). Useful Birds and Their Protection. Boston: Massachusetts State Board of Agriculture. 
Kennedy, Robert S.; Gonzales, Pedro C.; Dickinson, Edward C.; Miranda, Hector; Fisher, Timothy H. (2000). A Guide to the Birds of the Philippines. Oxford University Press. ISBN 0-19-854668-8. 
Linnaeus, Carolus (1758). Systema naturae per regna tria naturae, secundum classes, ordines, genera, species, cum characteribus, differentiis, synonymis, locis. Tomus I. Editio decima, reformata (Latince). Holmia: Laurentius Salvius. 
Mullarney, Killian; Svensson, Lars; Zetterstrom, Dan; Grant, Peter (1999). Collins Bird Guide. Londra: HarperCollins. ISBN 0-00-219728-6. 
Pinowski, Jan; Kavanagh, P. P.; Górski, W. (eds.). (1991). Nestling mortality of granivorous birds due to microorganisms and toxic substances. Varşova: Polish Scientific Publishers. ISBN 83-01-10476-7. 
Pinowski, Jan; Summers-Smith, J. Denis (eds.) (1990). Granivorous birds in the agricultural landscape. Lomianki: Polish Academy of Sciences. ISBN 83-01-08460-X. KB1 bakım: Fazladan yazı: yazar listesi (link) 
Rasmussen, Pamela C.; Anderton, John C. (2005). Birds of South Asia: The Ripley Guide. Washington: Smithsonian Institution Press and Lynx Edicions. ISBN 84-87334-67-9. 
Robinson, Herbert C.; Chasen, Frederick Nutter (1927–1939). Birds of the Malay Peninsula. Londra: H. F. & G. Witherby. 
Snow, David; Perrins, Christopher M. (editors) (1998). The Birds of the Western Palearctic. I–II (concise bas.). New York: Oxford University Press. ISBN 0-19-854099-X. KB1 bakım: Fazladan yazı: yazar listesi (link) 
Summers-Smith, J. Denis (1988). The Sparrows. Calton, Staffs, İngiltere: T. & A. D. Poyser. ISBN 0-85661-048-8.
