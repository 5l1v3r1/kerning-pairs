
Matematikte 1 - 2 + 3 - 4 + ..., terimlerinin işaretleri sırasıyla değişen ardışık pozitif tam sayıların oluşturduğu sonsuz bir seridir. Serinin ilk m teriminin toplamı, Sigma toplama gösterimi kullanılarak şöyle ifade edilebilir:
  Bu sonsuz seri ıraksaktır çünkü kısmi toplamlarının dizisi (1, -1, 2, -2, ...) herhangi bir limit değere yakınsamaz. Ancak, 18. yüzyılın ortalarında Leonhard Euler, bir paradoks olduğunu kabul ettiği şu eşitliği yazmıştır:
  Buna yönelik titiz bir açıklama çok sonraları yapılabilmiştir. 1890'dan itibaren Ernesto Cesàro, Émile Borel ve diğerleri, Euler'in girişimlerine yeni yorumlar da getirecek şekilde, ıraksak serilere genellenmiş toplamlar atamak için iyi tanımlanmış yöntemler araştırdılar. Bu toplanabilirlik yöntemlerinin birçoğu, 1 - 2 + 3 - 4 + ... serisinin 1⁄4'e eşit olduğunu kolayca göstermektedir. Cesàro toplaması ise bu seriye bir değer atamayan az sayıdaki yöntemden biridir. Dolayısıyla bu seri, Abel toplaması gibi daha kuvvetli bir yöntemin kullanılması gereken serilere örnektir.
1 - 2 + 3 - 4 + ... serisi ile Grandi serisi (1 - 1 + 1 - 1 + …) yakından ilintilidir ve Euler tarafından, herhangi bir n için 1 - 2n + 3n - 4n + ... serisinin özel durumları olarak değerlendirilmişlerdir. Bu yaklaşım, Euler'in Basel problemi üzerindeki çalışmasını genişleten ve oradan da bugün Dirichlet eta fonksiyonu ile Riemann zeta fonksiyonu olarak bilinen fonksiyonel eşitliklere yönlendiren bir araştırma alanıdır.
Serinin terimleri (1, −2, 3, −4, …) hem + hem de − yönde 0'dan uzaklaştığı için, 1 − 2 + 3 − 4 + ... serisi terim testi bağlamında ıraksaktır. İleriki bahisler açısından, ıraksamayı temel bir yaklaşımla değerlendirmek de faydalı olur.
Tanım olarak, sonsuz bir serinin yakınsama veya ıraksama niteliğini, o serinin kısmi toplamlar dizisinin yakınsaması veya ıraksaması belirler.
...Bu kısmi toplam dizisi serinin herhangi bir sayıya yakınsamadığını açıkça göstermektedir çünkü önerilecek herhangi bir x limiti için, belli bir noktadan sonra kısmi toplamların hepsinin [x-1, x+1] aralığının dışında olduğunu bulabiliriz.
Bu kısmi toplam dizisinin her bir tam sayıyı bir kez içermesi de dikkate değerdir çünkü 
1, −2, 3, −4, 5, −6, … terimleri basit bir düzen izlediği için, kaydırma ve terim terim toplama yöntemini kullanarak, 1 − 2 + 3 − 4 + … serisi sayısal bir değer verecek şekilde düzenlenebilir. Herhangi bir s sayısı için s = 1 − 2 + 3 − 4 + … eşitliği yazılabiliyorsa, aşağıdaki düzenlemeler s = 1⁄4 eşitliğini göstermektedir:
4s = (1-2+3-4+5-6+...)+(1-2+3-4+5-6+...)+(1-2+3-4+5-6+...)+(1-2+3-4+5-6+...)   = (1-2+3-4+5-6+...)+1+(-2+3-4+5-6+...)+1+(-2+3-4+5-6+...)+1-2+(3-4+5-6+...)   = (1-2+3-4+5-6+...)+1+(-2+3-4+5-6+...)+1+(-2+3-4+5-6+...)-1+(3-4+5-6+...)   = (1+1-1)+(1-2-2+3)+(-2+3+3-4)+(3-4-4+5)+(-4+5+5-6)+...   = (1)+(0)+(0)+(0)+(0)+...   = 1ve
1 − 2 + 3 − 4 + …'in alışılmış anlamda bir toplamı olmasa da eğer bir toplam tanımlanacaksa, s = 1 − 2 + 3 − 4 + … = 1⁄4 eşitliği bunun en doğal yanıtı olarak desteklenebilir. Iraksak bir serinin "toplamı"nı gösteren genellenmiş bir tanım, toplama yöntemi ya da toplanabilirlik yöntemi olarak adlandırılır. Bu yöntem, tüm olası ıraksak serilerin bazı alt kümelerini toplar. Kimileri aşağıda anlatılmış olmak üzere, sıradan toplama ile paylaştıkları özelliklerine göre betimlenen pek çok değişik yöntem vardır. Yukarıda gösterilmiş düzenlemelerin bilfiil kanıtladığı ise şudur: doğrusal ve kararlı olan herhangi bir toplama yöntemi ile 1 − 2 + 3 − 4 + … serisi toplandığında, elde ettiği sonuç 1⁄4 olur.
Ayrıca bu yöntem, Grandi serisi toplamını da 1 − 1 + 1 − 1 + … = 1⁄2  olarak hesaplamalıdır:
2s = (1-2+3-4+5-6+...)+(1-2+3-4+5-6+...)   = 1+(-2+3-4+5-6+...)+1-2+(3-4+5-6+...)   = (1+1-2)+(-2+3)+(3-4)+(-4+5)+(5-6)+...   = (0)+(1)+(-1)+(1)+(-1)+...   = 1-1+1-1+...ve
1891'de Ernesto Cesàro, ıraksak serilerin titiz yöntemlerle kalkulus bünyesine alınabileceklerine ilişkin görüşünü dile getirmiş ve bunu, "(1 − 1 + 1 − 1 + …)2 = 1 − 2 + 3 − 4 + … eşitliğinin sağlandığı ve eşitliğin her iki tarafının 1⁄4'e eşit olduğu zaten biliniyor" diye ifade etmiştir.
Cesàro'ya göre bu eşitlik, bir önceki yıl yayınladığı ve muhtemelen de toplanabilir ıraksak seriler tarihinin ilk teoremi olarak tanımlanabilecek bir teoremin uygulamasıydı.
Onun toplama yönteminin ayrıntıları aşağıda sunulmuştur; ana fikir ise 1 − 2 + 3 − 4 + … serisinin, 1 − 1 + 1 − 1 + … ile 1 − 1 + 1 − 1 + …'in Cauchy çarpımına eşit olduğudur.
Σan = Σbn = Σ(−1)n koşulu sağlandığında, Cauchy çarpımının terimleri sonlu çapraz toplamlar ile ifade edilir.
    {\displaystyle {\begin{array}{rcl}c_{n}&=&\displaystyle \sum _{k=0}^{n}a_{k}b_{n-k}=\sum _{k=0}^{n}(-1)^{k}(-1)^{n-k}\\[1em]&=&\displaystyle \sum _{k=0}^{n}(-1)^{n}=(-1)^{n}(n+1)\end{array}}}
Dolayısıyla, iki serinin Cauchy çarpımını temel alan ve 1 − 1 + 1 − 1 + … = 1⁄2 toplamını hesaplayabilen toplama yöntemi, 1 − 2 + 3 − 4 + … = 1⁄4'ü de bulacaktır. Önceki bölümün sonuçlarıyla birlikte bu, 1 − 1 + 1 − 1 + … ve 1 − 2 + 3 − 4 + …'in doğrusal, kararlı ve Cauchy çarpımını temel alan yöntemlerle toplanabilirlikleri arasında bir eşdeğerlik olduğunu gösterir.
1 − 1 + 1 − 1 + … serisi, Cesàro yönteminin en temel haliyle toplanabilirdir ve "(C, 1)-toplanabilir" olarak adlandırılır. 1 − 2 + 3 − 4 + … içinse bu teoremin daha güçlü bir biçiminin uygulanması gerektiğinden, "(C, 2)-toplanabilir"  olarak tanımlanır. Cesàro teoreminin tüm biçimleri doğrusal ve kararlı olduğundan, elde edilen toplamlar yukarıda hesaplandığı gibidir.
Eğer varsa, 1 − 2 + 3 − 4 + … ifadesinin (C, 1) Cesàro toplamını bulmak için dizinin kısmi toplamlarının aritmetik ortalamalarını hesaplanmak gerekir. Kısmi toplamlar
1, −1, 2, −2, 3, −3, …iken, bu kısmi toplamların aritmetik ortalamaları da şöyledir:
1, 0, 2⁄3, 0, 3⁄5, 0, 4⁄7, …Bu dizi yakınsak olmadığı için, 1 − 2 + 3 − 4 + … Cesàro yöntemiyle toplanamaz.
Bunların kavramsal bakımdan daha basit olanı, n doğal sayıları için kullanılan (H, n) yöntemler dizisidir. (H, 1), Cesàro toplamasını ifade etmektedir; daha üst düzey yöntemlerde de ortalama hesapları yinelenir. Yukarıda elde edilen ortalamalar dizisinde çift sıra numaralı olanlar 1⁄2'ye yakınsarken, tek sıra numaralı olanların tümü sıfırdır.
Böylece, ortalamaların ortalaması, 0 ve 1⁄2'nin ortalaması olan 1⁄4'e yakınsar.
Hölder, matematikçilerin bugün Abel toplamı ve (H, n) toplamı arasındaki bağlantı olarak düşündükleri ilişkiyi 1882'de ilk kez kanıtlayan kişidir ve 1 − 2 + 3 − 4 + …'yi de ilk örnek olarak sunmuştur.1 − 2 + 3 − 4 + …'in (H, 2) toplamının 1⁄4'e eşit oluşu, bunun bir Abel toplamı olduğunu da garantilemektedir; bu ilişki aşağıda ıspatlanacaktır.
(C, n) ve (H, n) toplamalarının aynı sonucu verdiği kanıtlanmıştır ancak bu iki yöntem farklı tarihi köklere sahiptir.
Cesàro, 1887'de (C, n) toplamasını tanımlamaya çok yaklaşmış ama sınırlı sayıda örnekler vermiştir.
Yaptığı şey, bugün (C, n) olarak adlandırılabilecek ancak zamanında o şekilde doğrulanmamış bi yöntemle 1 − 2 + 3 − 4 + … toplamını 1⁄4 olarak hesaplamak olmuştur.
(C, n) yöntemlerini 1890'da usule uygun şekilde tanımlayan Cesàro, (C, n)-toplanabilir bir seri ile (C, m)-toplanabilir bir serinin Cauchy çarpımının (C, m + n + 1)-toplanabilir olduğunu ortaya koyan teoremini bu tanıma dayandırmıştır.
Leonhard Euler, 1749 tarihli bir yazısında serinin ıraksadığını kabul etmekte ancak yine de toplamını hesaplamayı amaçlamaktadır:
Euler, "toplam" sözcüğünün bir genellenmesini birçok kez önermiştir. Onun 1 − 2 + 3 − 4 + … serisine ilişkin görüşleri, bugün Abel toplaması olarak bilinen kavrama çok benzerdir:
1 − 2x + 3x2 − 4x3 + ... = 1⁄(1+x)2eşitliği konusunda haklı olduğu çeşitli yöntemlerle görülebilir.
Eşitliğin sağ tarafının Taylor açılımı alınabilir ya da polinomlar için uzun bölme işlemi uygulanabilir.
Sol taraftan başlandığında, yukarıda anlatılmış genel kestirme yöntemler izlenerek polinom (1+x) ile iki kez çarpılabilir ya da 1 − x + x2 − …. geometrik serisinin karesi alınabilir.
Ayrıca Euler, bu son serinin türevinin alınmasını da öneriyor gibidir.Modern görüşe göre, 1 − 2x + 3x2 − 4x3 + … serisi x=1 için herhangi bir fonksiyon tanımlamaz; dolayısıyla da bu değer, elde edilen ifadedeki yerine doğrudan konamaz. Fonksiyon tüm |x|<1 değerleri için tanımlı olduğundan, x→1 (x, 1'e yaklaşırken) için limit alınabilir ve bu da Abel toplamının tanımını oluşturur:
    {\displaystyle \lim _{x\rightarrow 1^{-}}\sum _{n=1}^{\infty }n(-x)^{n-1}=\lim _{x\rightarrow 1^{-}}{\frac {1}{(1+x)^{2}}}={\frac {1}{4}}}
Euler, kendi ürettiği bir yöntem olan Euler dönüşümünü de bu seriye uygulamıştır.
Euler dönüşümünü hesaplamaya, seriyi oluşturan pozitif tam sayıların dizisi olan 1, 2, 3, 4, …'den başlanır; dizinin ilk elemanı a0 olarak adlandırılır.
Sonra, 1, 2, 3, 4, …'ün elemanları arasındaki ileri farkların dizisi hesaplanmalıdır. Sonuç 1, 1, 1, 1, …'e eşittir ve bu dizinin ilk elemanı ise Δa0 diye adlandırılır.
Euler dönüşümü, farkların farkları ve benzeri daha ileri tekrarlara da dayalıdır ama 1, 1, 1, 1, …'in tüm ileri farkları sıfıra eşittir.
    {\displaystyle {\frac {1}{2}}a_{0}-{\frac {1}{4}}\Delta a_{0}+{\frac {1}{8}}\Delta ^{2}a_{0}-\cdots ={\frac {1}{2}}-{\frac {1}{4}}}
   .Böylece, günümüz terminolojisiyle, 1 − 2 + 3 − 4 + … serisi Euler toplamının 1⁄4 olduğu ifade edilir.
Euler toplanabilirliği, farklı bir diğer toplanabilirliğe de işaret edebilmektedir.
    {\displaystyle \sum _{k=0}^{\infty }a_{k}=\sum _{k=0}^{\infty }(-1)^{k}(k+1)}
    {\displaystyle a(x)=\sum _{k=0}^{\infty }{\frac {(-1)^{k}(k+1)x^{k}}{k!}}=e^{-x}(1-x)}
    {\displaystyle \int _{0}^{\infty }e^{-x}a(x)\,dx=\int _{0}^{\infty }e^{-2x}(1-x)\,dx={\frac {1}{2}}-{\frac {1}{4}}}
Saichev ve Woyczyński, yalnızca iki fiziksel ilke uygulayarak 1 − 2 + 3 − 4 + … = 1⁄4 eşitliğine ulaşırlar. Sonsuz küçüklükte gevşeme ve ölçeklerin ayrılması adlı bu ilkeler, onları seriyi 1⁄4'e toplayan geniş bir "φ-toplama yöntemleri" ailesini tanımlamaya yönlendirir:
φ(x), ilk ve ikinci türevi sürekli olan ve (0, ∞) aralığında integrali tanımlı bir fonksiyonsa ve φ(x) ile xφ(x)'in +∞'daki limitleri sıfıra eşitse,
    {\displaystyle \lim _{\delta \rightarrow 0}\sum _{m=0}^{\infty }(-1)^{m}(m+1)\varphi (\delta m)={\frac {1}{4}}}
Bu sonuç, φ(x) yerine exp(-x) (1⁄ex) konarak elde edilebilen Abel toplamının genellemesidir.
Genel ifade, seri terimlerinin m üzerinde eşleştirilmesi ve ifadenin Riemann integraline dönüştürülmesiyle kanıtlanabilir. Sonraki adımda, 1 − 1 + 1 − 1 + … serisinin genel kanıtı için ortalama değer teoremi uygulanır. Ancak bu işlem, Taylor teoreminin daha güçlü olan Lagrange biçimine gerek duymaktadır.
1 − 1 + 1 − 1 + …'in üç katlı Cauchy çarpımı olan 1 − 3 + 6 − 10 + …, üçgensel sayıların almaşık serisidir.
Bu serinin Abel ve Euler toplamı 1⁄8'dir.1 − 1 + 1 − 1 + …'in dört katlı Cauchy çarpımı 1 − 4 + 10 − 20 + … ise tetrahedral sayıların almaşık serisidir ve Abel toplamı 1⁄16'dır.
1 − 2 + 3 − 4 + …'in biraz daha farklı bir genellemesiyse, n'in farklı değerleri için 1 − 2n + 3n − 4n + … serisidir.
Pozitif n tam sayıları için bu dizinin Abel toplamı aşağıdaki gibidir; formüldeki Bn, Bernoulli sayılarını ifade eder:
  ifadesine sadeleşen bu toplam, Niels Henrik Abel'e 1826 yılında şöyle alay konusu olmuştur:
Cesàro'nun öğretmeni Eugène Charles Catalan da ıraksak dizileri hor görmüştür. Öğretmeninin de etkisiyle Cesàro önceleri, 1 − 2n + 3n − 4n + … için üretilmiş "geleneksel" formülleri "saçma eşitlikler" olarak nitelemiş ve 1883'te de zamanın tipik görüşleri doğrultusunda, bu formüllerin yanlış olduğunu ancak bir şekilde işe yaradıklarını söylemiştir. Nihayet 1890'de, yazdığı Sur la multiplication des séries adlı yapıtında, tanımlardan başlayarak çağdaş bir yaklaşım sergilemiştir.1 − 2n + 3n − 4n + … serisi, n'in tam sayı olmayan değerleri için de incelenmiştir ki, bunlar Dirichlet eta fonksiyonunu oluştururlar.
Euler'in 1 − 2 + 3 − 4 + … ile ilintili seriler üzerinde çalışmaya yönelmesinin bir nedeni, eta fonksiyonunun, doğrudan Riemann zeta fonksiyonu fonksiyonel eşitliğine yönlendiren bir fonksiyonel eşitlik olmasıdır.
Euler, bu fonksiyonların pozitif çift tam sayılar kümesindeki değerlerini Basel problemini de içerecek şekilde bulmasıyla zaten ünlenmişti ve aynı başarıyı, Apéry sabitini de içerecek şekilde, pozitif tek tam sayılar kümesi için de yinelemeye çalışıyordu.
Eta fonksiyonu üzerinde Euler yöntemleriyle uğraşmak daha kolaydır çünkü bu fonksiyonun Dirichlet serisini, herhangi bir kompleks sayı için Abel yöntemiyle toplamak mümkündür.
Zeta fonksiyonunun Dirichlet serisi ise ıraksamaya başladığı noktadan itibaren çok daha zor toplanır.
Örneğin, 1 − 2 + 3 − 4 + … serisinin zeta fonksiyonundaki karşılığı, işaretleri ardışık değişkenlik göstermeyen 1 + 2 + 3 + 4 + … serisidir.
Bu serinin modern fizikte önemli uygulama alanları olsa da toplanması için çok daha güçlü yöntemler gereklidir.
İngilizce Wikipedia 1 − 2 + 3 − 4 + · · · maddesinin  14.10.2009 sürümü.(İngilizce maddedeki kaynaklar, metin içindeki referans yerleri korunmuş dipnotlar ve onların açılımını içeren liste halinde aşağıda sunulmuştur.)
1896 Yaz Olimpiyatları veya resmî adıyla I. Olimpiyat Oyunları, 6-15 Nisan 1896 tarihleri arasında Yunanistan'ın başkenti Atina'da gerçekleştirilen çok sporlu etkinlik. İlk modern Olimpiyat Oyunları olma niteliği taşıyan etkinlik, antik Olimpiyat Oyunları'nın doğduğu yerin antik Yunanistan olması nedeniyle Atina'da düzenlendi. Atina, 23 Haziran 1894 tarihinde Paris'te, Fransız pedagog ve tarihçi Pierre de Coubertin tarafından düzenlenen bir kongrede oy birliği ile ev sahibi şehir olarak seçilmişti. Uluslararası Olimpiyat Komitesi de bu kongre esnasında kurulmuştu.
Oyunlar, o tarihe kadar gerçekleştirilen etkinlikler arasında uluslararası anlamda en yüksek katılımın sağlandığı etkinlik oldu. Müsabakaların birçoğunun gerçekleştirildiği Panathinaiko Stadyumu, dönem itibarıyla bir spor etkinliğini seyretmek için gelen en kalabalık insan topluluğuna ev sahipliği yaptı. 9 farklı sporda toplam 43 müsabakanın düzenlendiği etkinliklerde en başarılı ülke 11 altın, 7 gümüş ve 2 bronz madalya kazanan Amerika Birleşik Devletleri idi. Ev sahibi Yunanistan ise toplamda 49 madalya toplayarak en çok madalya kazanan ülke olurken altın sayısı 10'da kaldığından madalya sıralamasında ikincilikte yer aldı.
Oyunların ardından Yunanistan Kralı I. Georgios ile Amerika Birleşik Devletleri'ni temsil eden bazı sporcuların da aralarında bulunduğu bir kesim, gelecekteki oyunların da Atina'da düzenlenmesi için Coubertin ve Uluslararası Olimpiyat Komitesine talepte bulundu. Ancak 1900 Yaz Olimpiyatları, daha önceden planlandığı gibi Paris'te düzenlendi ve resmî bir organizasyon sayılmayan 1906 Ara Olimpiyatları hariç, 108 sene sonraki 2004 Yaz Olimpiyatları'na kadar Olimpiyatlar Yunanistan'a dönmedi.
16. yüzyıldan itibaren Avrupa'da, antik Olimpiyat Oyunları'ndan esinlenilerek çeşitli küçük çaplı spor etkinlikleri gerçekleştirilmeye başlanmıştı. Antik Olimpiyat Oyunları'nın çıkış noktası olan Yunanistan'daki ilk benzer etkinlik 1859 yılında Yunan girişimci Evangelis Zappas tarafından Olimpiyatlar adıyla organize edildi. Fransız pedagog ve tarihçi Pierre de Coubertin, İngiliz William Penny Brookes'un çeşitli ulusların katılacağı bir çok sporlu etkinlik düzenleme fikrini uygulamak için harekete geçti. 15 Kasım 1892'de, Union des sociétés françaises de sports athlétiques tarafından Paris'te düzenlenen bir etkinlikte Olimpiyatları canlandırma fikrini ilk kez dile getirdi. 16-23 Haziran 1894 tarihleri arasında Sorbonne'da organize ettiği kongreye katılan 12 ülkeden gelen 79 delegeye, gerçekleştirmeyi düşündüğü planları sundu. Sunduğu teklifin kongrede kabul görmesiyle birlikte ilk modern Olimpiyat Oyunları için bir tarih belirlenmesi konusu gündeme geldi. Coubertin, 1900 yılında Paris'te gerçekleştirilecek olan Expo ile eş zamanlı olarak düzenlenmesi fikrini ortaya atsa da, etkinliğin altı yıl sonra gerçekleştirilmesi durumunda halkın ilgisinin kaybolabileceğini öne süren kongre üyeleri 1896 yılı konusunda anlaştı. Tarih konusunun belirlenmesinin ardından etkinliğin gerçekleştirileceği yer konusuna geçildi. Bazı kongre üyeleri Londra'yı önerse de Coubertin buna karşı çıktı. Kongre başkanlığını da yürüten Yunan Demetrius Vikelas ile Coubertin'in Atina konusunda fikir birliğine varması sonrasında Vikelas, etkinliğin Atina'da düzenlenmesi önerisini 23 Haziran günü kongreye sundu. Teklif kabul görürken aynı toplantı sırasında kurulan Uluslararası Olimpiyat Komitesi başkanlığına da Vikelas seçildi.
Oyunların Yunanistan'da düzenleneceğinin belirlenmesinin ardından Başbakan Harilaos Trikupis ve Zappas Olimpiyat Komitesi Başkanı Stefanos Dragumis, yaşadıkları finansal ve siyasi sorunlar sebebiyle Yunanistan'ın bu etkinliğe ev sahipliği yapamayacağını belirtmişti. 1894 yılında kurulan Yunanistan Olimpiyat Komitesinin başkanı Stefanos Skuludis tarafından sunulan raporla, organizasyon maliyetinin Coubertin tarafından hesaplanandan üç kat fazla olacağı belirtildi. Raporda, Yunanistan'ın mevcut şartlar altında oyunları düzenleyemeyeceği ve ülkenin ev sahipliğinden çekilmesi gerektiği ifade edilmekteydi. Bu durumun ardından Skuludis ve ona katılan bazı komite üyeleri görevinden istifa etti. Ocak 1895'te Veliaht Prens Konstantin komitenin başkanlığına getirildi. Konstantin, bu göreve gelmesinden sonra etkinlik için maddi kaynaklar aramaya başladı. Organizasyonda kullanılmak amacıyla ülke halkından yaklaşık 300.000 drahmi bağışın yanı sıra, özel olarak hazırlanan posta pullarının satışlarından 400.000 drahmi, bilet satışlarından 200.000 drahmi toplandı. Evangelis Zappas ve kuzeni Konstantinos Zappas'ın mirası da organizasyon kapsamında kullanıldı. Panathinaiko Stadyumu'nun yenilenmesinin 920.000 drahminin üzerindeki maliyeti ise Georgios Averof'un yaptığı bağışla karşılanmıştı. Bu bağış karşılığında Averof'un stadyum dışına yapılan heykeli 5 Nisan 1896 tarihinde açıldı.Uluslararası Olimpiyat Komitesi tarafından 1894 yılında oluşturulan yönetmelikle oyunlara yalnızca amatör sporcuların katılması karar altına alındı ve eskrimdeki bir kategori dışındaki tüm müsabakalarda amatör sporcular mücadele etti. Bu dönemde bazı spor dalları için uluslararası anlamda kabul gören kurallar bütünü bulunmadığından, organizasyon komitesi farklı kurumların oluşturduğu kuralları baz aldı. Öte yandan Prens Georgios baş hakemdi ve son karar yetkisi ona aitti. Bu durum için Coubertin "Kendisinin varlığı, hakem kararlarına otorite ve etkinlik kazandırdı." şeklinde bir değerlendirme yapmıştı.
Atletizm, güreş, halter ve jimnastik müsabakalarına Panathinaiko Stadyumu ev sahipliği yaparken Maraton'da başlayan maraton koşusu Panathinaiko Stadyumu'nda sona erdi. Atıcılık etkinlikleri Kallithea'da, bisiklet etkinlikleri Neo Faliron Veledromu'nda -yol yarışı ise istisnai olarak Maraton ile Atina arasındaydı-, eskrim etkinlikleri Zappion'da, tenis etkinlikleri Athens Lawn Tennis Club'da, yüzme etkinlikleri ise Paşalimanı koyunda gerçekleştirildi.
6 Nisan günü (o dönem Yunanistan'da kullanılan Jülyen takvimine göre 25 Mart) oyunların açılışı resmî olarak gerçekleştirildi. 25 Mart günü aynı zamanda Yunanistan'ın bağımsızlığını elde ettiği gün kabul edilmekte ve ulusal bir bayram olarak kutlanmaktaydı. Açılışta stadyumda yaklaşık 80.000 kişinin yanı sıra Yunanistan Kralı I. Georgios, karısı Olga ve çocukları da yer almıştı. Katılan sporcuların çoğu sahada dizilmiş ve milletlerine göre ayrılmıştı. Organizasyon komitesi başkanı Veliaht Prens Konstantin'in yaptığı konuşmanın ardından, I. Georgios tarafından oyunların resmî açılışı gerçekleştirildi.Açılışın ardından, sözleri şair Kostis Palamas tarafından yazılan ve Spiridon Samaras tarafından bestelenen Olimpiyat İlahisi, bir bandoya eşlik eden 150 kişilik koro tarafından seslendirildi. 1960 Yaz Olimpiyatları'na kadarki açılış törenlerinde müzikal yönden farklı uygulamalar yapılsa da, 1958 yılında Uluslararası Olimpiyat Komitesi tarafından alınan kararla, 1896 Olimpiyatları'nda icra edilen bu marş, oyunların resmî marşı olarak kabul edildi.
Oyunların resmî kapanışının 14 Nisan (Jülyen takvimine göre 5 Nisan) günü yapılması planlansa da, aşırı yağmur sebebiyle kapanış töreni 15 Nisan'da gerçekleştirildi. Kraliyet ailesinin de yer aldığı tören, Yunanistan millî marşı ile Grekçe bir odun George S. Robertson tarafından okunmasıyla başladı. Sonrasında kral tarafından yarışmaları ilk iki sırada tamamlayan sporculara ödülleri takdim edildi. Günümüzün aksine yarışmaları ilk sırada tamamlayanlara birer gümüş madalya, zeytin dalından yapılan taç ve diploma, ikinci sırada tamamlayanlara ise birer bakır madalya, defne yaprağından yapılan taç ve diploma verilmişti. Madalyalar Jules Chaplain, diplomalar ise Nikolaos Gizis tarafından tasarlanmıştı. Katılan diğer sporculara ise Nikiforos Litras tarafından tasarlanan hatıra madalyası verilmişti. Coubertin'in arkadaşı Michel Bréal'den kupa alan Spyridon Louis gibi bazı sporcular ise ek ödüller aldı. Ödüllerin verilmesinin ardından Louis'in liderlik ettiği madalya sahipleri, çalınan Olimpiyat Marşı eşliğinde stadyumun çevresinde şeref turu attı. Kral Georgios, ilk Olimpiyatların sona erdiğini bildirmesinin ardından, Yunanistan millî marşı eşliğinde stadyumu terk etti. Aynı günün akşamı Hotel Grande Bretagne'da, sporcular ve diğer ülkelerden gelen muhabirler adına bir etkinlik düzenlendi.Bundan sonraki oyunların da Atina'da düzenlenmesi gerektiğini savunan Kral Georgios'un bu fikrine yarışmalarda mücadele eden Amerikalı sporcuların çoğu destek vermiş ve bu düşünceyi belirten bir yazı hazırlayarak Veliaht Prens Konstantin'e sunmuştu. Bu düşünceye karşı olan Coubertin ise sonraki oyunların farklı yerlerde düzenlenmesi fikrini savunmaktaydı. Dört yıl sonra, 1900 yılında gerçekleştirilen II. Olimpiyat Oyunları da bu kapsamda Paris'te düzenlendi.
10 sene sonraki 1906 Ara Olimpiyatları'na kadar millî takım konsepti Olimpiyat hareketinin önemli bir parçası olmamasına rağmen birçok kaynak, 1896'nın katılımcılarının milletlerini listeler ve madalya sayılarını verir. Oyunlarda mücadele eden sporcuların ülkeleri hakkında farklı değerlendirmeler vardır. Uluslararası Olimpiyat Komitesi 14 rakamını vermektedir. Bill Mallon; Kıbrıs ve Smirni'nin oyunlarda temsil edildiğini belirtip Bulgaristan ile Şili'yi dışarıda tutarak oyunlara katılan ülke sayısını 15 verir.Oyunlara katılan sporcu sayısı hakkında da farklı görüşler mevcuttur. Uluslararası Olimpiyat Komitesi oyunlarda, tamamı erkek 241 sporcunun mücadele ettiğini belirtir. Oyunlarda mücadele eden 179 katılımcının adı bilinmektedir. Mallon ise adı bilinen sporcu sayısını 177 olarak verir. Adı bilinmeyen Yunan sporcuları hesaba katarken ise, farklı yüzme etkinliklerinde mücadele eden kişilerin aynı kişi olabileceğini de belirterek oyunlarda toplam 166 Yunan sporcunun mücadele ettiğini ifade eder ve genel olarak oyunlara 245 sporcunun katıldığını belirtir.Resmî raporlara ve Uluslararası Olimpiyat Komitesine göre oyunlarda mücadele eden ülkeler şu şekildedir:
 Avustralya - 1901'den önce Avustralya bağımsız bir ülke değildi. Londra doğumlu olan ve daha sonradan Avustralya'ya göç eden Edwin Flack, kaynaklarda Avustralya'yı temsil etmiş olarak gösterilmektedir.
 Avusturya - O dönemde Avusturya, Avusturya-Macaristan'ın bir parçası olsa da Avusturyalı sporcuların elde ettiği sonuçlar ayrı listelenmektedir.
 Bulgaristan - Resmî raporlar ve Bulgaristan Olimpiyat Komitesi, Bulgaristan'da yaşayan İsviçre kökenli sporcu Charles Champaud'un bir Bulgar olarak katıldığını belirtmektedir. Mallon ise Champaud'un İsviçreli olduğunu ve bazı kaynaklarda hatalı bir şekilde Bulgar olarak gösterildiğini not düşmektedir.
 Macaristan - O dönemde Macaristan, Avusturya-Macaristan'ın bir parçası olsa da Macar sporcuların elde ettiği sonuçlar ayrı listelenmektedir. Günümüzde Sırbistan'ın bir parçası olan Voyvodina'dan katılan sporcular da, o dönem Macaristan topraklarına denk geldiğinden Macaristan adına listelenmektedir.
 Mısır - Mısır'ın İskenderiye şehrinde yaşayan Yunan asıllı Dionisios Kasdaglis tek erkekler müsabakalarında Uluslararası Olimpiyat Komitesi tarafından Yunan olarak listelenirken çift erkekler müsabakalarında Yunan sporcu Dimitrios Petrokokkinos ile birlikte takım oluştursa da, bu ikili karışık takım olarak listelenir.
 Yunanistan - Uluslararası Olimpiyat Komitesi; Kıbrıs, Smirni ve Mısır'dan katılan Yunan kökenli sporcuların da Yunanistan'ı temsil ettiğini kabul etmektedir. Bazı kaynaklar Kıbrıs'tan katılan sporcuları ayrı olarak listelerken bunların da çoğu yalnızca Kıbrıs'tan katılan tek Yunan kökenli sporcu olan Anastasios Andreu'yu listeler (bu dönemde Kıbrıs, Birleşik Krallık'ın bir protektorasıydı). Mısır'ın İskenderiye şehrinde yaşayan Yunan asıllı Dionisios Kasdaglis tek erkekler müsabakalarında Uluslararası Olimpiyat Komitesi tarafından Yunan olarak listelenirken çift erkekler müsabakalarında Yunan sporcu Dimitrios Petrokokkinos ile birlikte takım oluştursa da, bu ikili karışık takım olarak listelenir. Karışık takım - Karışık çiftler müsabakalarında mücadele eden bazı takımların oyuncuları farklı milletlerden oluştuğundan, Uluslararası Olimpiyat Komitesi bu takımları karışık takımlar olarak adlandırmıştır.Farklı kaynaklara göre oyunlarda şu ülkelerin de mücadele ettiği gösterilir:
Kıbrıs - O dönemde Birleşik Krallık'a bağlı olan Kıbrıs'tan oyunlara katılan Anastasios Andreu, Mallon tarafından Kıbrıs'ı temsil etmiş olarak gösterilmektedir.
Smirni - O dönemde Osmanlı İmparatorluğu'na bağlı olan Smirni'den oyunlara katılan Dimitrios Tomprof ve Nikos Loverdos, Mallon tarafından Smirni'i temsil etmiş olarak gösterilmektedir.
 Şili - Şili Olimpiyat Komitesinin iddiasına göre Luis Subercaseaux adlı Şilili sporcu, oyunlardaki atletizm etkinlikleri kapsamındaki 100 metre, 400 metre ve 800 metre koşularına katılmıştır. Resmî raporlarda Şili'nin adı geçmezken Mallon da Şili'den de oyunlara bir sporcunun katıldığını ancak yarışmadığını belirtir.
Oyunlarda yer alacak sporlarla ilgili yapılan ilk duyuruda futbol, ragbi ve kriketin de adı geçse de bu sporlar resmî programa dahil edilmedi. Kürek ve yelken de program dahilinde yer almaktaydı; ancak bu müsabakaların düzenleneceği günlerdeki olumsuz hava şartları sebebiyle etkinlikler iptal edildi. Oyunlar kapsamında 9 farklı sporda toplam 43 etkinlik düzenlendi. Aşağıda, oyunlar kapsamında yarışılan sporlar ve parantez içerisinde bu sporlar kapsamında düzenlenen etkinlik sayısı verilmektedir:
On ülkenin temsilcileri madalya kazanmayı başarırken farklı milletlere mensup sporculardan oluşan karışık takımlar da toplamda üç madalya kazandı. En fazla altın madalyayı kazanan Amerika Birleşik Devletleri madalya sıralamasında ilk sırada yer alırken en çok madalya kazanan ülke 46 madalyayla ev sahibi Yunanistan oldu. Sıralamada ikinci sırada yer alan Yunanistan, aynı zamanda 17 gümüş ve 19 bronz madalyayla bu madalyaları da en çok kazanan ülkeydi.Müsabakaları birinci sırada tamamlayan sporculara birer gümüş madalya, zeytin dalı ve diploma, ikincilere ise birer bakır madalya, defne yaprağı ve diploma verilmişti. Uluslararası Olimpiyat Komitesi ise müsabakaları ilk üç sırada tamamlayan sporcuları, sırasıyla altın, gümüş ve bronz madalya kazanmış gibi göstermektedir.      Ev sahibi ülke
1984'te NBC'de yayımlanan The First Olympics: Athens 1896 adlı iki bölümlük mini dizide oyunların kuruluşu, gerçekleştirilmesi ve oyunlara yapılan hazırlıklar konu edilmekteydi.
GenelBijkerk, Anthony T. (2004). "Pierre de Coubertin".  John E. Findling, Kimberly D. Pelle (Ed.). Encyclopedia of the Modern Olympic Movement. Greenwood Publishing Group. ISBN 0-313-32278-3. OCLC 52418065. 
Coubertin, Pierre De; Philemon, Timoleon J.; Politis, N. G.; Anninos, Charalambos (1897). The Olympic Games: BC 776 - AD 1896 (PDF) (İngilizce). Atina: Charles Beck. 
Coubertin, Pierre de; Hambidge, Jay (Kasım 1896). "The Olympic Games of 1896". The Century Magazine. LIII (1. sayı). 
Darling, Janina K. (2004). "Panathenaic Stadium, Athens". Architecture of Greece. Greenwood Publishing Group. ISBN 0-313-32152-3. OCLC 54500822. 
Gillmeister, Heiner (1998). Tennis: A Cultural History (İngilizce). Continuum International Publishing Group. ISBN 0-718-50195-0. OCLC 67496016. 
Toohey, Kristine (2007). The Olympic Games: A Social Sciences Perspective. CABI. ISBN 1845933559. 
Lennartz, Karl; Wassong, Stephen (2004). "Athens 1896".  John E. Findling, Kimberly D. Pelle (Ed.). Encyclopedia of the Modern Olympic Movement. Greenwood Publishing Group. ISBN 0-313-32278-3. OCLC 52418065. 
Koulouri, Christina (2006). "The First Modern Olympic Games at Athens, 1896 in the European Context" (PDF). Zentrum für Deutschland- und Europastudien (İngilizce), 5, s. 59-76. 
Mallon, Bill; Widlund, Ture (1988). The 1896 Olympic Games. Results for All Competitors in All Events, with Commentary (PDF) (İngilizce). Jefferson: McFarland. ISBN 0-7864-0379-9. 
Martin, David E.; Gynn, Roger W. H. (2000). "The Olympic Marathon". Running through the Ages (İngilizce). Human Kinetics. ISBN 0-88011-969-1. OCLC 42823784. 
Matthews, George R. (2005). "The Ghost of Plato". America's First Olympics: The St. Louis Games of 1904. University of Missouri Press. ISBN 0-8262-1588-2. OCLC 58468164. 
Scambler, Graham (2005). Sport And Society: History, Power And Culture (İngilizce). McGraw-Hill Education. ISBN 0335210708. 
Young, David C. (1996). The Modern Olympics: A Struggle for Revival (İngilizce). Baltimore: Johns Hopkins University Press. ISBN 0-801-87207-3. 
Zarnowski, C. Frank (1992). "A Look at Olympic Costs" (PDF). Citius, Altius, Fortius. I (1), s. 16-32.

1962 Güney Vietnam Bağımsızlık Sarayı bombalı saldırısı, Güney Vietnam'ın başkenti Saigon'da bulunan, başkanın ikamet ettiği Bağımsızlık Sarayı'na düzenlenen hava saldırısıdır. Saldırıyı düzenleyenler, farklı görüşlerdeki iki Vietnam Hava Kuvvetleri pilotu olan Teğmen Nguyễn Văn Cử ile Üsteğmen Phạm Phú Quốc'tu. Pilotlar, başkan Ngô Đình Diệm ile aynı zamanda siyasi danışmanları da olan ailesini öldürmek amacı gütmüşlerdi.
Olayın ardından pilotlar; saldırıyı Diệm'in otokratik yönetimi yüzünden gerçekleştirdiklerini söylemiş; başkanın, Güney Vietnam yönetimini devirmekle tehdit eden Marksist-Leninist bir gerilla örgütü olan Vietnam Ulusal Kurtuluş Cephesi'yle mücadele etmektense görevde kalmaya çalıştığını belirtmişlerdir. Cử ve Quốc, saldırının Diệm'in korunmasızlığını ortaya çıkarıp halkı başkaldırmaya yönelteceğini bekleseler de olaylar o yönde gelişmedi. Bombalardan biri sarayın sol kısmına, başkanın kitap okumakta olduğu odaya düştü; ancak patlamadı. Bu sebepten başkan, "ilahi bir koruma"ya sahip olduğunu iddia etti. Küçük yaralarla kaçmayı başaran başkanın üvey kardeşi Madame Ngo Dinh Nhu dışında, başkanın ailesi saldırıyı yarasız atlatırken, üç saray çalışanı öldü ve 30 (bazı kaynaklara göre ise 20) kişi yaralandı. Saldırının ardından Cử Kamboçya'ya kaçmayı başarırken; Quốc tutuklandı ve hapse gönderildi.
Saldırı sonucunda Diệm, Güney Vietnam'daki Amerikan varlığına düşman hale geldi. Diệm, Amerikan medyasının kendisini başkanlıktan indirmeyi istediğini iddia ederek basın özgürlüğü ve siyasal birlikler üzerine yeni sınırlamalar getirdi. Medya, ABD'nin bu olayı Güney Vietnam'da çarpışma amaçlı birlik bulundurmayı haklı çıkaracak bir gerekçe olarak kullanacağını öne sürdü; fakat ABD olayda tedbirli davrandı. Ülke içinde ise saldırı, Diệm ve görevlilerine yönelik tuzakları arttırdı.
Cử; 1960 yılında "hükûmet karşıtı faaliyetlerde bulunduğu" gerekçesiyle Diệm tarafından hapse gönderilen ve Diệm rejimine karşı çıkan Viet Nam Quoc Dan Dang (VNQDD) partisi liderlerinden Nguyen Van Luc'un ikinci oğluydu. VNQDD, Cử ve Quốc'la birlikte aynı bölükten bir pilotun Bağımsızlık Sarayı'na saldırmasını planladı. Garip bir biçimde Quốc, yakın zamanda çarpışma alanındaki başarıları yüzünden Diệm tarafından takdir edilmiş ve Vietnam Hava Kuvvetleri'ndeki en iyi pilotlardan biri olarak onurlandırılmıştı. Öte yandan Quốc, VNQDD ile ilişkileri olan akrabalara sahipti. Cử, Quốc'u plana dahil olmaya Newsweek 'te yayımlanmış olan ve Diệm'i eleştiren bir makaleyi "kanıt" olarak kullanarak ve ordu ile ABD'nin plandan haberdar olduğunu söyleyerek ikna etti. Quốc'a bağlı daha fazla asker vardı; fakat kendisine bağlılıklarından emin olmadığından onları saldırıda yer almaları için ikna etmeye çalışmadı. Quốc ve Cử, Fransa ve ABD'de eğitim görmüştü. Saldırıdan yıllar sonra, Cử, Diệm'in muhaliflere karşı tavrını saldırıya sebep olarak gösterdi. Cử'ya göre Diệm iktidarda kalmayı Vietnam Ulusal Kurtuluş Cephesi'yle savaşmaktan daha önemli buluyordu ve Diệm'in muhaliflere karşı tavrı yüzünden Cử altı yıldır terfi bekliyordu. Cử, Amerikan hükûmetini Diệm'e olan desteği yüzünden eleştirdi ve bunun savaş için harcadığı emeği bastırdığını söyleyerek, "Amerikalılar gerçekten komünistlerle savaşmak isteyenlerimize kapıyı kapatmıştı" dedi.
Quốc ve Cử, o sabah erken saatlerde, Marksist bir gerilla örgütü olan ve Güney Vietnam hükûmetini devirmesi için Kuzey Vietnam tarafından desteklenen Vietnam Ulusal Kurtuluş Cephesi'ne karşı uçuşlar düzenlemek üzere Mekong Deltası'na gönderildi. Örgüt, Vietnam Cumhuriyeti Ordusu birimlerine karşı başkent Saigon'un 60 km güneyinde saldırılar düzenlemiş ve büyük zarar vermişti. Emirde denildiği gibi güney yönünde devam etmek yerine iki pilot, rotalarını resmî başkanlık konutu olan Bağımsızlık Sarayı'na çevirdi. Bu, komünist gerillaların bir karşılık olmadan geri çekilebilecekleri anlamına geliyordu.Saat 07:00 civarlarında, Cử ve Quốc Amerikan yapımı A-1 Skyraider (A1H/AD-6 türü) tek koltuklu saldırı uçaklarıyla sarayı incelemek amacıyla alçak uçuş yaparken, Fransız koloni döneminde yapılmış olan sarayın geniş çayırlıklarında otlayan geyikleri korkutmuşlardı. Uçaklar; ikinci gelişlerinde önce bomba ve napalmla saldırdıkları sarayı, sonrasında makineli tüfek ve roket ateşine tuttular. İkili; uçuşlarına, başkana bağlı olan birimler gelip, kendilerine karşılık verene kadar yaklaşık 30 dakika boyunca devam etti. Kötü hava ve bulutların alçakta olmasının avantajlarını kullanan uçaklar, saray etrafında yaklaşık 150 m yükseklikte daireler çizdi ve zaman zaman yeniden saldırmak için bulutların arasından çıkıp tekrar bulutların arasına girdi. Hava saldırısı, Saigon garnizonunu hazırlıksız yakaladığından askerler, şaşkınlık içinde uçakların tek başına mı saldırdığını, yoksa yerden destek mi aldıklarını tespit edemediler. Hükûmete bağlı tanklar ve zırhlı personel taşıyıcılar savaş istasyonlarına giderken, uçaksavar bataryalar da ateşe başladı. Bu bataryalardan birinden açılan ateş, neredeyse Bien Hoa Hava Üssü'nden hükûmete bağlı bir uçağı vuruyordu. 50 kalibrelik makineli tüfeklerle donatılmış iki tank ve pek çok cip, dumanla dolmuş olan şehrin sokaklarında tedbir amacıyla dolaştı.
Uçaklardan atılan 230 kilogramlık ilk bomba sarayın sol tarafına, Diệm'in George Washington'un biyografisini okumakta olduğu odaya düştü. Bombanın patlamaması, Diệm'e sağ taraftaki bir mahzene sığınacak kadar zaman verdi. Orada, ağabeyi Başpiskopos Ngo Dinh Thuc, küçük kardeşi Ngo Dinh Nhu, sığınağa koşarken kolunu çatlatan Madame Ngo Dinh Nhu ve çocukları ona katıldı. Sarayın başka yerlerinde ise, üç görevli öldü ve yaklaşık otuz görevli yaralandı. Bruce O. Solheim ise, yaralananların sayısının 20 olduğunu söylemektedir. Sarayın dışındaki Amerikan bir müteahhit, saldırıyı izlediği çatıdan düşmesi sonucu hayatını kaybetti. Şaşkınlıklarına rağmen, çoğu şehir sakini, kaosa aldırmadan günlük yaşamlarına devam etti. Saldırı 30 dakika sürdü, pilotlar sarayı yerle bir edecek kadar bomba getirmelerine rağmen tüm cephanelerini harcamadılar. Quốc'un uçağı bir mayın tarayıcı gemiden açılan ateş sonucu hasar gördü ve bu nedenle Saigon Nehri'ni geçip Nha Be'ye inmek zorunda kaldı. İniş sırasında ise Quốc'un yüzünde hafif bir yaralanma meydana geldi. Yakınlardaki bir nehir devriyesi tarafından tutuklanan Quốc, söylentilere göre sorgulanmak için götürülmeden önce görevlilere "O pis adamı öldürdüm mü?" diye sordu. Cử, saldırının başarılı olduğunu düşünerek güvenli bir şekilde Kamboçya'ya kaçtı. Saldırganların yetenekleriyle ilgili olarak, bir ABD Hava Kuvvetleri görevlisi, "o hava durumunda çok iyi bir iş becerdiler" ifadesini kullandı.
Saldırı sonucu sarayın sol kısmı tamamen yıkıldı. Onarılması çok zor olduğundan Diệm, sarayın yıkılıp tekrar yapılmasını emretti ve saray, bu nedenle 1966'ya kadar kapalı kaldı.
Saldırı sonrası yaptığı kısa bir konuşmasında Diệm, saldırıyı "tek başına olan bir hareket" olarak niteleyerek hayatta kalmasını "ilahi koruması"na bağladı. Sonrasında ise saldırıda yaralanan askerleri ziyaret etti ve saldırganların, iş arkadaşlarına saldırıdan sorumlu tutulmayacaklarına dair söz verdi. ABD başkanı John F. Kennedy, hemen saldırıyı kınayan bir mesaj göndererek, saldırının "yıkıcı ve kötü niyetli bir hareket" olduğunu ve Diệm'in "güvende ve zarar görmemiş" olmasından mutluluk duyduklarını belirtti. ABD'nin Güney Vietnam büyükelçisi Frederick Nolting, saldırıyı "iki münferit vakanın sonucu" olarak niteledi ve saldırının halkın rejime karşı yaygın bir huzursuzluğu olduğu anlamına gelmediğini söyledi. Vietnam Ulusal Kurtuluş Cephesi'nden tepki gelmemesi nedeniyle Nolting, olayın "belirli bir amacı olan bir anti-Komünist suikasti denemesi" olduğunu söyledi. Ülkenin meclisi, Diệm'in süper noter yasama organı, başkanın "güvenilir olmayanlara karşı esaslı önlemler almasını" istedi. Başkanın askeri danışmanı General Duong Van Minh, saldırıyı "hoşnutsuz pilotlar"a bağladı ve başkana karşı herhangi bir birliğin hareket etmediğini söyledi. Sivil Muhafızlar başkana sadık kaldı ve komutanları hava kuvvetlerine Tan Son Nhut Hava Üssü'nü devralmaları emrini verdi. Diệm'in sözcüsü, saldırıda saraya karşı napalmların kullanıldığını inkar etti. Bunun nedeni konusunda ise, hükûmetin hava kuvvetlerinin depolarında bu tür silahların bulunduğunun ortaya çıkması konusundaki hassasiyeti olduğu söylenmektedir. Sözcü, ayrıca durumun tamamen kontrol altında olduğunu da belirtti.Vietnam Hava Kuvvetleri (VHK), iki pilotun yaptıklarına Diệm'e bir mektup göndererek tepki gösterdi. Mektupta, saldırının "orduyla bir ilgisi olmayan aptalca bir olay" olduğu, "ordunun itibarını zedelediği" ve "devam etmekte olan ulusal mücadeleye zarar vermesinin yanı sıra Komünistlerin yıkım amaçları açısından kârlı olduğu" belirtildi. Ngu ailesi tarafından kendilerine destek sağlama amaçlı büyük gösteriler düzenlemek için kullanılan bir organizasyon olan Ulusal Devrimci Hareket, iki pilotun öldürülmesi için çağrıda bulundu ve Diệm'in "ordu içinde disiplini sağlamnası için mümkün olduğunca sıkı önlemler almasını" istedi.Saldırının bir sonucu olarak, Diệm güvenlik görevlileri saldırgan pilotların herhangi bir rejim karşıtı eğilim için olup olmadıklarını araştırırken tüm VHK uçaklarının yerde kalmasını ve havada yürütülen tüm askeri faaliyetlerin askıya alınmasını emretti. Sadece bir uçağın havalanmasına izin verildi. Bu, Bien Hoa Hava Üssü'nün pistine tanklar yerleştirilerek yapıldı. Eşlik eden savaş uçakları olmadan Amerikan kuvvetleri için ormanlarda komünistlere kaşı operasyonlar düzenlemek çok riskli hale geldi. 2 Mart günü, saldırıdan üç gün sonra, Diệm Cử ve Quốc'un fikirlerinin tüm hava kuvvetlerinin fikrini temsil etmediği sonucuna varınca, hava kuvvetlerinin askeri faaliyetlere devam etmesine izin verdi. Saldırıdan birkaç gün sonrasına kadar, sarayın etrafındaki bölgeler kordon altına alındı ve başkentin belli sokaklarına tanklar yerleştirildi. Hava kuvvetleri üzerindeki tüm sınırlamaların kalkması ise 5 Mart gününü buldu.Quốc faaliyetleri nedeniyle tutuklandı, Cử ise Kamboçya'da dil öğretmenliği yapmaya başladı. Diệm Kamboçya'dan Cử'yu teslim etmesini istedi; ancak bu istek reddedildi. Kamboçya Prensi Norodom Sihanouk, Diệm'le düşmanca ilişkileri sahipti ve Ngo ailesi daha önce darbe girişimlerini destekleyerek onu tahttan indermeye çalışmıştı. 1959 yılında, Nhu, Sihanouk'u bombalı bir paket ile öldürmeyi denemişti. Bu nedenle, Sihanouk, Diệm'i devirmek veya öldürmek isteyenlere barınak sağlıyordu. 1960 yılıda da Diệm'i devirmeyi deneyen bir grup paraşütçüye barınak sağlamıştı.Bu arada, Diệm'in polisi, Cử'nun saldırıdan sonra saklanan babasını aradı. Diệm'in 1963 yılının kasım ayında öldürülmesinin ardından, Quốc serbest bırakıldı ve Cử 16 Kasım 1963 tarihinde Kamboçya'dan döndü. Her ikisi de hava kuvvetlerindeki görevlerine bu tarihten sonra devam etti. Quốc daha sonra yarbaylık rütbesine kadar yükseldi; ancak 18 ay sonra, 20 Nisan 1965'te, Kuzey Vietnam'daki bir hava saldırısnda öldü.
Diệm, suikast girişiminden sonra Nolting'le yaptığı ilk toplantıda, inatla saldırı için medyayı suçladı. Newsweek'te yayımlanan makale ve "basında yer alan diğer aşağılayıcı haberler"i, Amerikalıların saldırıyı destekledikleri iddiasını güçlendirmek için kullandı. Diệm, bazı gazeteciler saldırıyı bir uyandırma çağrısı olarak görürken, kenisinin olayı "onlara bir uyarı - [karışıklık çıkarma amaçlı bir kışkırtmada] kendi sorumsuzluklarının ne gibi tehlikelere yol açabileceğinin bir göstergesi" olarak gördüğünü söyledi.Diệm, suikast girişimine, muhaliflere yönelik sert önlemler alarak ve basın üzerindeki denetimi sıkılaştırarak tepki gösterdi. Gizli bir şekilde, bir yetkili şöyle kabul etti: "artık basın özgürlüğü hakkında bile konuşmuyor ve diğer özgürlükleri talep etmiyoruz. [Diệm] kendisini tamamen korunaklı bir oligarşiyle çevrelemiş durumda." Nhu, muhaliflere karşı baskıyı haklı çıkarmaya çalıştı ve şöyle dedi: "Her zaman muhalefet olacak. Eğer bu adamları içeri atarsanız, yeni bir muhalefet ortaya çıkacak; çünkü onlar tartışmalara yol açan adamlar." Madame Nhu şunu da ekledi: "Pencereyi içeriye ışık ve hava girmesi için açarsın, mermi değil. Özgürlük istiyoruz; fakat onun tarafından sömürülmek de istemiyoruz."ABD'nin Vietnam'daki askeri görevinin başında bulunan General Paul D. Harkins'le görüşen Diệm, pilot hakkında şöyle bir espri yaptı: "babasını yıllar önce hapse gönderdiğim için onu hava kuvvetlerine koymamalıydım." Diệm, tahmin yürüterek devam etti: "bir gün boynumun arkasından vurulacağım. Bir gün beni öyle yapacaklar." Nitekim, 1963 yılındaki başarılı bir darbenin ardından Diệm vurularak öldürüldü.
Saldırı, ABD'nin Güney Vietnam'daki savaşma amaçlı birliklerini yayacağı söylencelerine yol açtı. O dönemde, ABD askeri personeli, sadece danışman olarak görev yapıyordu. Medyanın Diệm hükümetinin istikrarsızlığı hakkındaki haberlerine cevap olarak, ABD Dışişleri Bakanı Dean Rusk, ABD'nin savaş amaçlı kuvvet göndereceği yönündeki iddiaları yalanladı. Rusk aynı zamanda Vietnam Ulusal Kurtuluş Cephesi'yle müzakereleri de yürütüyordu ve "sorunun kökeninin", komünistler tarafından Cenevre kurallarının ihlal edlmesi olduğunu söyledi. ABD'nin Hindistan büyükelçisi John Kenneth Galbraith, Kennedy'yi savaş amaçlı kuvvetleri göndermeye ikna etmeye çalıştı, ve bunun Güney Vietnam hükûmetinden devamlı olarak gelen daha fazla kuvvet taleplerine bir son vereceğini iddia etti. Galbraith, ABD kaynaklarının Vietnam ormanlarında boşa harcanmasının Sovyetler Birliği'ne yarayacağını düşünüyordu. Bir ABD gözlemcisine göre, sarayın bombalanması, "Diệm'e karşı geniş çaplı entrikaları" teşvik etti. Galbraith, "güçlü olan adamın popülerliği düştüğünde, herhangi bir şey daha iyidir" dedi ve Güney Vietnam liderliğindeki herhangi bir değişikliğin gelişme getireceğini söyledi.

1964 Brinks Oteli bombalı saldırısı; Güney Vietnam'ın başkenti Saygon'daki Brinks Oteli’ne, Vietnam Savaşı sırasında, 24 Aralık 1964 akşamında Vietkong tarafından gerçekleştirilen bombalı saldırıdır. İki Vietkong casusunun, ABD Ordusu'na ev sahipliği yapan otelin altındaki bir arabaya koydukları bombanın patlaması sonucunda biri subay, biri ise astsubay olmak üzere iki Amerikalı hayatını kaybetti. Askeri personel ile Vietnamlı sivillerden oluşan yaklaşık altmış kişi ise saldırıyı yaralı olarak atlattı.
Vietnam komutanları saldırıyı iki amaçla planlamışlardı. Bunlardan ilki; iyi korunan başkentteki bir Amerikan kurumuna saldırarak, ABD'nin Kuzey Vietnam'a hava saldırısı başlatması durumunda Güney Vietnam'daki saldırı kabiliyetlerini göstermekti. İkincisi ise; Güney Vietnamlılara, Amerikalıların zayıf olduğunu ve korunma amaçlı olarak onlara güvenemeyeceklerini göstermekti.Saldırı, ABD Başkanı Lyndon B. Johnson'ın yönetimi içinde tartışmalara neden oldu. Pek çok danışmanı Kuzey Vietnam'ın misilleme olarak bombalanmasını ve ABD Ordusu'nun savaşa sokulmasını savunurken Johnson, yürürlükte olan Vietnam Cumhuriyeti Ordusu'nun Vietkong'a karşı Güney Vietnam'ı koruması için eğitilmesi stratejisini tercih etti. Tartışmadan Johnson galip çıktı ve herhangi bir harekette bulunulmadı.
II. Dünya Savaşı'nın ardından komünist oluşum olan Viet Minh, Vietnam'ın bağımsızlığını kazanması için Fransız kolonici güçlere karşı mücadele etmekteydi. 1954'teki Dien Bien Phu Muharebesi'ndeki Fransız yenilgisinin ardından Vietnam, 17. paralelden ikiye bölünmüştü. 1956 yılında bir yeniden birleşme referandumu beklenmekteydi. Referandumun iptal edilmesi, komünist Kuzey Vietnam ve anti-komünist Güney Vietnam'ın iki ayrı devlet olarak varlıklarını sürdürmesine sebep oldu. 1950'lerin sonlarında, Kuzey Vietnam destekli gerilla grubu Vietkong; ülkeyi komünist hakimiyeti altında yeniden birleştirmek için bir direnişe başladı. Bu dönemde Soğuk Savaş da zirve noktasındaydı. Güney Vietnam'ın ana destekçisi olan Amerika Birleşik Devletleri; ülkeye, Vietkong'a karşı savaşmaları için Vietnam Cumhuriyeti Ordusu'nu (VCO) eğitmek ve orduya rehberlik etmek amacıyla askeri danışmanlar gönderdi. 1964 yılında, ülkede 23 bin Amerikan askerî personeli vardı. Komünistler ise Amerikalıları koloniciler, Güney Vietnam'ı da ABD'nin kuklası olarak gördü ve her ikisine de saldırmaya başladı.Bombalı saldırı, yaralanmayan ve hiçbir zaman yakalanamamış olan iki Vietkong casusu tarafından gerçekleştirildi. Nguyen Thanh Xuan, savaş bittikten sonra tarihçi Stanley Karnow'a saldırıdaki rolünü anlattı. Kasım ayının sonlarında, Xuan ile yoldaşı bir Vietkong aracısından Brinks Oteli’ni bombalamak üzere emir aldı. Binada içerinde yarbay ve binbaşılar da bulunan ABD Ordusu subayları kalmaktaydı, bunun yanı sıra görev dışındaki personeli de saygın yemekleri, çatı katındadaki oturma alanı ve film gösterimleriyle çekmekteydi. Altı katlı bir binaydı ve 193 yatak odasına sahipti. Vietkong ikilisi, hedeflerini dışarıdaki kalabalığa karışarak bir ay boyunca gözetledi. Güney Vietnamlı subayların Amerikalılarla kaynaştığını gören ikili, Saygon'un kara pazarından daha yakınlaşmalarını sağlayacak VCO üniformalarını temin etti. Xuan kendini bir şoför olarak gizledi, arkadaşı ise bir Güney Vietnamlı binbaşı kılığına girdi. Subayların arasına karıştı, böylece onların davranışlarını, konuşma stillerini, hatta sigara içme tarzlarına alıştı ve bunları uyguladı. Daha sonra ikili saldırı için gerekli olan iki araba ve patlayıcıları temin etti.Vietnam komutanları saldırıyı iki amaçla planlamışlardı. Bunlardan ilki, iyi korunan başkentteki bir Amerikan kurumuna saldırarak, ABD'nin Kuzey Vietnam'a hava saldırısı başlatması durumunda Güney Vietnam'daki saldırı kabiliyetlerini göstermekti. İkincisi ise, Güney Vietnamlılara Amerikalıların zayıf olduğunu ve korunma amaçlı olarak onlara güvenemeyeceklerini göstermekti. Xuan ayrıca "Amerikalılar tarafından işlenen tüm suçların bu sinir merkezinden yönetildiğini" de ekledi. Xuan Noel akşamı kutlamalar nedeniyle binadaki Amerikalı subay sayısının daha fazla olacağını ve bu nedenle ölü ve yaralı sayısının sıradan bir gündekine göre daha yüksek olacağını da düşündü.
Bombacılar arabalardan birinin bagajına 90 kg ağırlığındaki bombayı gizledi ve saatini 17:45'te, askerlerin içki içip eğlendikleri saatte patlaması için ayarladı. İkili aracı otele düzeyinde park etti. Aldıkları istihbaratlardan belli bir Amerikan albayının ABD'ye döndüğü bilgisiyle, ikiliden binbaşı kılığında olanı, otel görevlisine Da Lat'tan geleceğini iddia ettiği albayla randevusu olduğunu söyledi. Görevli doğru bir şekilde albayın ülkeden ayrıldığını söyledi; fakat "binbaşı" ona yanıldığını söyleyerek ısrar etti. "Binbaşı" daha sonra arabasını otelin altına park ettirip "şoförü"ne albayı başka bir arabayla gidip almasını söyledi. Daha sonra oteli terk eden "binbaşı", güvenlik görevlilerine albay geldiğinde onu beklemesini söylemelerini istedi ve bütün gündür hiçbir şey yemediğini, bu nedenle yakınlardaki bir kafeye gidip yemek yiyeceğini belirtti."Binbaşı" yemekteyken, bomba patladı ve iki Amerikan subayını öldürdü. Saldırı sonucu ilk ölen ve en yüksek rütbeli olan kişi, yirmi yıldır orduda çalışmakta olan Yarbay James Robert Hagen idi. İkinci kurban ise 23 Ocak 1965 günü yaraları nedeniyle ölen ve astsubay çavuş rütbesinde olup 20 yıldır orduda çalışmakta olan Benjamin Beltra Castaneda'ydı.Çeşitli kaynaklardaki yaralı kayıtları birbirini tutmamaktadır. Karnow 58 kişinin (asker ve sivil) yaralandığı belirtirken, Mark Moyar 38 Amerikalı askeri personel ile 25 Vietnamlı sivilin, gazeteci A. J. Langguth ise 10 Amerikalı ile 43 Vietnamlının yaralandığını belirtmektedir. Binayı destekleyen çelik kirişler dışında zemin kat tamamen yerle bir oldu. En alttaki diğer dört katta da küçük delikler oluştu ve önemli zararla ayakta kaldılar. Patlama yeraltı otoparkında içinde gaz dolu tüpler bulunan kamyoların varlığı nedeniyle daha da önemli zarara yol açtı. Patlama gazı patlattı ve bu da bir ateş topunun oluşmasına neden oldu. O sıralarda, Amerikan personelini eğlendirmek için içlerinde Bob Hope'un da bulunduğu göstericiler Saygon'daydı. Hope'un bir hedef olup olmadığı belli değildir; Moyar Hope'un bir hedef olduğunu; fakat bir bagaj sorunu yüzünden havalimanından gelmekte geciktiğini belirtir; Lawrence J. Quirk ise Hope ve grubunun sokaktaki başka bir otelde kalmakta olduklarını ve patlamadan zarar gören bölge içinde olmadıklarını söylemektedir.
Saldırı, Saygon'un Güney Vietnam hükümeti kontrolü altında olduğunu ve Vietkong'un sadece kırsal alanlarda bir tehdit olduğunu düşünen Amerikalı yetkililer ve politika yapanları şaşırttı. Devrilmeden önce kısa bir süre yönetimde kalan askeri cuntaların o dönem için sonuncusu son zamanlarda gerçekleşmiş olduğundan Güney Vietnam yönetimi istikrarsızdı. İç çatışma, cuntanın yüksek rütbeli subayları arasındaki anlaşmazlığın savaştaki çabları raydan çıkardığına inanan ABD'nin Güney Vietnam büyükelçisi ve eski genelkurmay başkanı Maxwell Taylor'ın canını sıktı. Bombalı saldırıdan iki hafta önce generaller sivil bir danışma organı olan Yüksek Ulusal Konsey'i dağıtmı, bu da Taylor'ın generalleri ofisinde toplamasına yol açmıştı. Büyükelçi daha sonra generalleri sert bir şekilde eleştirdi ve başkan General Nguyen Khanh'a güvenmemesi nedeniyle onun istifasını ve sürgüne gitmesini istedi. Khanh, Taylor'ı sınırdışı etmekle tehdit etti, Taylor ise kendisinin zorunlu gidişinin Güney Vietnam'a ABD desteğinin sonu anlamına geleceğini belirtti. 22 Aralık günü Khanh, Vietnam Radyosu'na "başka ülkelerin politikası için değil, halkın bağımsızlığı ve Vietnamlıların özgürlüğü için kurbanlar verdiklerini" söyledi. Khanh 23 Aralık günü New York Herald Tribune'de yayımlanan bir röportajda Taylor'ı açıkça topa tuttu ve saldırının yaşandığı gün "yabancı idaresi"nden bağımsızlık ilan etti. Bu sırada, Khanh gizlice komünistlerle müzakere etmekteydi ve birlikte bir barış yaparak Amerikalıları Vietnam'dan atmayı ummaktaydı. Bunun bir sonucu olarak, Vietkong bir radyo yayını aracılığıyla saldırıdan sorumlu olduğunu ilan etse de, belli bir azınlık saldırının arkasında Khanh ve subaylarının olduğundan şüphe etti.Taylor, Güney Vietnam'daki ABD ordusunun başı olan General William Westmoreland ve Saygon ile Washington, DC'deki diğer subaylar, başkan Lyndon Baines Johnson'ın Kuzey Vietnam'a yapılacak misilleme hava saldırılarına izin vermesini istedi. Taylor Noel günü (25 Aralık) Washington'a "Hanoi mevcut sıkınıtlarımıza rağmen kâğıttan sandığı kaplanın hâlen dişli olduğunu görecek ve bu bölgedeki ABD etkisi artacaktır. Bazı kavgalarımız büyük ihtimalle yaptıklarımızın doğuracağı istek nedeniyle sona erecektir" diyen bir mesaj gönderdi. Taylor ABD'ye Khanh cuntasıyla kendisi arasındaki düşmanlığı sebep göstererek tek başına böyle bir harekette bulunmasını tavsiye etti.Johnson, Noel günü ABD'deki danışmanlarını tartışma amacıyla Teksas'taki çiftliğine çağırdı. Dışişleri Bakanı Dean Rusk ile Savunma Bakanı Robert McNamara Johnson'a Taylor'ın önerisini reddetmesini önerdi. Johnson hava saldırısını uygulamak istemedi; çünkü Noel döneminde bir gerginliğin halkın moralini etkileyeceğini düşünüyordu. Johnson ayrıca Saygon'daki istikrarsızlık sebebiyle uluslararası toplum ve Amerikan halkının saldırının arkasında Vietkong'un olduğuna inanmayacağını ve bunun yerine yerel iç çatışmaları sorumlu tutacaklarını kaydetti. Bu Vietkong'un halihazırda sorumluluğu almış olduğu gerçeğine tersti. Johnson yönetimi yetkilileri saldırıdan dört gün sonra Vietkong'un sorumlu olduğu sonucuna vardı. Johnson herhangi bir misilleme saldırı için çok geç olduğunu, olayın üzerinden 36 saat geçtikten sonra yapılacak bir saldırının nedensiz olacağına inanıyordu. Dışişleri Bakanlığı, Taylor ve büyükelçiliğe, "Saygon'daki geniş kapsamlı karışıklıklar dikkate alındığında, halkın ABD'nin hava saldırılarına karşı tepkisinin Johnson yönetiminin [Güney Vietnam'daki] bir iç krizden çıkmaya çalıştığı yönünde olacağı"nı belirten bir telgraf çekti. Johnson, Taylor'a "Her ne zaman bir askeri harekat için tavsiye alsam, bana sanki büyük çapta bir bombardıman isteniyormuş gibi geliyor. Hiçbir zaman bu savaşın havadan kazanılacağını düşünmedim" dedi. O dönemde, Johnson zaman içinde bir politika hâline gelen bir strateji olan subaylarının Kuzey Vietnam'a karşı büyük çaplı bir bombardıman önerisini kabul etmekte isteksizdi.Ocak 1965'te, Vietkong gizli bir şekilde Güney Vietnam'daki üçüncü konferansını gerçekleşti ve misilleme yapamayan ABD'nin "Kuzey Vietnam'a saldırmak veya Güney Vietnam'ı korumak için gerekli iradeden mahrum olduğu" sonucuna vardı. O dönemde Kuzey Vietnam güçlü bir şekilde Güney Vietnam'a silah ve asker gönderdiğini inkar etmekteydi. Gerçekte, iki taraf da birbirlerinin sınırlarından içeri sızıp düşmanca askeri faaliyetler yürüterek Cenevre Kuralları'nı ihlal etmekteydi. Bu sırada, Kasım 1964'te Güney Vietnam yönetimi basına sansür uyguladı ve komünistlerle iş birliği yaptıkları gerekçesiyle on gazeteyi kapattı.Saldırı Amerikan politikasını yapanlarda komünist saldırılarına karşı bir güvensizlik yarattı. Johnson ABD askeri danışmanları ve personelinin bölgede bulunmasının VCO'yu güçlendirmeye yeteceğini umut etmekteydi; ama Savunma Bakanlığı'ndan olan danışmanları ABD askerinin savaşması gerektiğini düşünmekteydiler. Bu başkanın sivil ve askeri danışmanları arasındaki tansiyonu yükseltti, daha sonra ABD askerleri 1965 yılında savaşta yer almaya başladı. ABD Ordusu Savaş Koleji'nden David Tucker, saldırının "alışılagelmiş askeri denge için önemsiz; fakat düşmanın (Vietkong) odağında olan siyasi çaba için önemli olduğu"nu söyledi. Otel onarıldı ve komünistler 30 Nisan 1975'te Saygon'u alana kadar Amerikan askerleri orada kalmaya devam etti.
GenelJacobs, Seth (2006). Cold War Mandarin: Ngo Dinh Diem and the Origins of America's War in Vietnam, 1950–1963. Lanham, Maryland: Rowman & Littlefield. ISBN 0-7425-4447-8. 
Karnow, Stanley (1997). Vietnam: A history. New York City, New York: Penguin Books. ISBN 0-670-84218-4. Erişim tarihi: 27 Mart 2011. 
Langguth, A. J. (2000). Our Vietnam: the war, 1954–1975. New York City, New York: Simon & Schuster. ISBN 0-684-81202-9. 
Moyar, Mark (2006). Triumph Forsaken: The Vietnam War, 1954–1965. New York City, New York: Cambridge University Press. ISBN 0-521-86911-0. Özel
1974 FIFA Dünya Kupası, FIFA'nın 4 yılda bir uluslarar asında düzenlediği dünya şampiyonalarının onuncusudur. 13. Haziran ile 7. Temmuz 1974 tarihleri arasında Batı Almanya'da düzenlenmiştir.
16 ülke karmasının katılımıyla gerçekleştirilen turnuvada, toplam 38 maç oynandı. Turnuvanın ikinci aşamasında, bir üst tura yükselen 8 takım arasında A ve B grupları oluşturuldu. Kendi gruplarında birinci olan takımlar finale yükselirken ikinci sırayı alan takımlar ise aralarında üçüncülük maçı oynadı.
Turnuvanın ev sahibi olan Batı Almanya, A grubunun birincisi olarak finale yükselmeye hak kazandı. Rakip, B grubunun birincisi olarak tarihinde ilk kez final oynayan Hollanda'ydı. Münih'te oynanan final maçını 2-1'lik sonuçla Batı Almanya kazandı. Batı Almanya bu şampiyonlukla beraber, 1954'ten sonra ikinci kez FIFA Dünya Kupası şampiyonluğu elde etti. Turnuvanın üçüncüsü olan Polonya'nın oyuncusu Grzegorz Lato, turnuva boyunca atmış olduğu 7 golle turnuvanın gol kralı oldu. Önceki şampiyonanın gol kralı Gerd Müller ise bu turnuvada attığı 4 golle birlikte dünya kupalarındaki toplam gol sayısını 14'e çıkardı. İlk kez bir FIFA Dünya Kupasında mücadele etme hakkı elde eden dört takımdan Avustralya, Zaire ve Haiti gruplarını son sırada tamamlarken, Doğu Almanya birinci turu geçmeyi başardı.
Almanya, ilk kez bir FIFA Dünya Kupası organizasyonunda ev sahibi görevini üstlendi. 1990 yılında birleşen Doğu ve Batı Almanya, 32 yıl sonra, 2006 yılında bir kez daha FIFA Dünya Kupası'na ev sahipliği yaptı.
Yapılan araştırmalara göre ise turnuvada yapılan 38 maç, stadyumlara gelen toplam 1,77 milyon kişi tarafından izlenmişti. Öte yandan Brezilya, 1970 FIFA Dünya Kupası'ndaki şampiyonlukla birlikte kupayı üçüncü kez kazanarak Jules Rimet Kupası'nın sahibi olma hakkını etmiş olduğundan bu organizasyon için yeni bir kupa üretildi. İtalyan heykeltıraş Silvio Gazzaniga'nın yaptığı bu yeni tasarım, hâlen FIFA Dünya Kupası organizasyonlarında kullanılmaktadır.
Turnuvaya ev sahipliği yapmak isteyen bazı ülkelerin başarısız olan başvurularından sonra, 6 Temmuz 1966'da Londra'da düzenlenen FIFA Kongresi'nde, 1974 FIFA Dünya Kupası'nı düzenleme hakkı Batı Almanya'ya verildi. Demokratik bir şekilde yapılan oylamada Arjantin 1978 FIFA Dünya Kupası'nı, İspanya ise 1982 FIFA Dünya Kupası'nı düzenlemeye hak kazandı.
1974 FIFA Dünya Kupası'na ev sahipliği yapacak ülkenin belirlenmesinden 3 ay önce, 16 Nisan 1966 tarihinde Bavyera eyâletinin başkenti Münih'e 1972 Yaz Olimpiyatları'nı düzenleme hakkı verilmişti. Bavyera eyalet meclisi tarafından turnuvada ırkçılık yapılması ise kesinlikle yasaklanmıştı.
Berlin: Berlin Olimpiyat Stadı, 85.000 kişilik kapasitesi ile (61.800 koltuklu) Almanya'nın ayrıca 1974 FIFA Dünya Kupası'nın en büyük stadyumuydu. Stadyumun geliştirilmesi için 25 milyon mark harcanmıştı. Turnuvanın ilk turunda bulunan 1. gruptaki 3 maç bu statta oynanmıştır.
Dortmund: Bu şehirde bulunan Westfalenstadion stadyumunun yeniden yapılandırılması için 33 milyon mark harcanmıştır. Stadyum, Borussia Dortmund kulübünün üzerine kayıtlıdır. Borussia Dortmund, Bundesliga 2'de oynarken stadyumun kapasitesi 53.600 kişilikti, fakat 16.500 koltuk bulunmaktaydı. Bu stadyum sadece futbol müsabakaları için kullanılmaktaydı. Daha sonradan kapasitesi, 60.000'e çıkarılmıştı. Bu stadyum turnuvanın en küçük stadyumuydu. Turnuvanın ilk turunda 3 maç, 2. Turunda ise 1 maç bu statta oynanmıştır.
Düsseldorf: Fortuna Düsseldorf kulübünün stadyumu olan Rheinstadion'da 2 tane 1.tur maçı, 3 tane 2.tur maçı oynanmıştır. 70.100 kapasiteli (31.600 koltuklu) bu stadyumun geliştirilmesi için 24 milyon mark harcanmıştır.
Frankfurt: 13 Haziran 1974 tarihinde Brezilya-Yugoslavya, 1. Tur 2. Grup açılış maçına ev sahipliği yapan Waldstadion, Eintracht Frankfurt takımının stadyumudur. 62.200 kişilik bu stadyum (29.200 koltuklu) 1. Turdaki 3 maça ve 2. Turdaki 1 maça ev sahipliği yapmıştır. Stadyumun gelişmesi için 27 milyon mark harcanmıştır.
Gelsenkirchen: Schalke 04 kulübünün stadyumu olan Parkstadion'un yeniden kurulabilmesi için 55 milyon mark harcanmıştır. 70.000 kişilik olan bu stadyum (36.000 koltuklu) 1. Turda 2 maça, 2. Turda ise 3 maça ev sahipliği yapmıştır.
Hamburg: Bu şehirde bulunan Volksparkstadion'un geliştirilmesi için 17 milyon mark harcanmıştır. Stat, turnuvada 3 tane 1.tur maçına ev sahipliği yapmıştır. Hamburg takımının iç saha maçlarına ev sahipliği yapan bu stadyumun kapasitesi 65.000 kişiliktir. Fakat 28.000 koltuk bulunmaktadır.
Hannover: Hannover 96 kulübünün stadyumu olan Niedersachsenstadion'da ilk turda ve ikinci turdaki 2 maç oynanmıştır. 60.400 kişi kapasitesi olan bu stadyumun (40.850 koltuklu) geliştirilmesi için 26 milyon mark harcanmıştır.
Münih: 1972 Olimpiyat Oyunları için toplam 85 milyon mark harcanan (çatısıyla beraber) Olympiastadion'da 1.turda 2 maç, 2.turda 1 maç, üçüncülük ve final maçları oynanmıştır. Bayern Münih takımının o zamanlarda kıracı olarak kullandığı bu stat 76.000 seyirci kapasiteliydi (44.200 koltuklu).
Stuttgart: VfB Stuttgart takımının stadyumu olan Neckarstadion 1. turda 3 maça, 2. turda ise 1 maça ev sahipliği yapmıştır. Stadyumun geliştirilmesi için 22 milyon mark harcanmıştır. 72.200 kişi kapasitelidir (34.400 koltuklu).
1974 FIFA Dünya Kupası'nın elemelerine katılım için son başvuru günü 30 Haziran 1971 tarihiydi. Eleme gruplarının kura çekilişi 17 Haziran 1971 tarihinde Almanya'nın Düsseldorf kentinde yapıldı. Kayıtlı 99 ülkeden ikisi doğrudan şampiyonanın katılma hakkına sahipti. Ayrıca, yedi takımın katılım isteklerini geri çekmesi sonrası geri kalan 90 takım elemelere katılmıştı. Son Dünya Şampiyonu olan Brezilya'nın yanı sıra ev sahipliği yapan Batı Almanya da turnuvaya direkt olarak katılan ülkelerden olurken, onlara elemeleri başarıyla geçen 14 millî takım daha eşlik etmiştir.
Elemeler sürecinde eski şampiyonlardan biri olan İngiltere'nin o tarihe kadar dünya kupalarına sadece bir kez katılan ve dereceye giremeyen Polonya'ya yenilerek şampiyonaya katılma hakkını elde edememişti. Böylelikle, 1974 FIFA Dünya Kupası'na eski şampiyonlardan biri katılmamıştı. Bulgaristan ise Eusebio'lu kadrosuyla 1966 FIFA Dünya Kupası'nda üçüncülük elde eden Portekiz millî takımına karşı başarılı olarak kupaya tekrar katılma hakkı elde etmişti. 1950 FIFA Dünya Kupası'nda dördüncü olan ve 1964 Avrupa Uluslar Kupası'nı kazanan İspanya da Yugoslavya'ya kaybederek elenmişti. Meksika ise eleme turunda Haiti ve Trinidad ve Tobago'nun gerisinde kalarak kendi grubunda üçüncülüğü elde edebilmişti. Karayiplerden gelip şampiyonaya ilk kez katılacak bu futbolcuların yanı sıra, ilk kez katılacak diğer ülkelerin arasında Doğu Almanya, Avustralya ve ilk Afrikalı siyahî bir ülkenin takımı olarak Zaire de bulunmaktaydı. İspanya gibi Fransa da turnuvaya katılmaya hak kazanamayan ülkeler arasına girerken, Polonya ve Hollanda da, II. Dünya Savaşı'ndan sonra ilk kez bir FIFA Dünya Kupası'na katılmaktaydı.Diğer eleme gruplarının liderleri doğrudan FIFA Dünya Kupasına katılmaya hak kazanırken, Sovyetler Birliği 9. Avrupa Grubu'nun galibi olarak, FIFA Dünya Kupasına katılım için 3. Güney Amerika Grubu'nun galibi olan Şili takımına karşı rövanşlı eleme maçı oynamak zorunda kalmıştı. Moskova'da oynanan ilk maçta iki takımdan da gol sesi çıkmamıştı. Şili'de oynanması gereken deplasman maçına, 1973 yılında yapılan askerî darbe esnasında komünist muhaliflerin tutuklandığı Santiago'daki Şili Ulusal Stadyumu'nda çıkılacak olmasından ötürü, Sovyetler Birliği takımı maça çıkmayı ve bu nedenle Şili'ye gelmeyi reddetmişti. Sahaya sadece Şili takımının çıkmasına rağmen, hakem maçı başlatmış ve Şili başlama vuruşu yapıp topu boş kaleye göndererek maçı kazandı. Çünkü, kurallar gereği başlama vuruşunu diğer takım yapması gerektiğinden, maç yarıda kaldı ve Sovyetler Birliği şampiyonadan elendi.Elemeler sonucunda 1974 Dünya Futbol Kupası'nın final turuna katılmaya aşağıdaki takımlar hak kazanmıştır:
1974 Futbol FIFA Dünya Kupasında, ilk kez yeni bir düzen uygulandı. Önceki turnuvalarda olduğu gibi 16 takımın arasından, her biri 4 takımdan oluşan 4 ayrı grup oluşturuldu. Ayrıca, bu gruplardan ilk iki sırayı alacak takımlar bir sonraki tura çıkmaya hak kazanmış olacaktı. Ancak, turnuvada bu sefer yenilen takım elenir sistemi uygulanmayarak, iki ara tur düzenlenecekti. İkinci final turunun galipleri kupanın final maçında karşılaşacak, ikinci sırada yer alan takımlar ise üçüncülük maçında mücadele edecekti.Birden fazla takımın grup maçlarında aynı puana sahip olmaları halinde, sıralamayı belirlemek için öncelikle gol averajı ve daha sonra da gol sayısına bakılacaktı. Gol ve puan durumu birden fazla takımda aynı olduğu takdirde, takımların puan cetvelindeki sıralaması birinci final turunda kura ile, ikinci final turunda öncelikle önceki tur sonuçları ve daha sonra yine kura ile belirlenecekti.
Final ve üçüncülük maçlarında berabere kalındığında, kurallar gereği önce maç süresi uzatılacaktı. Uzatmada da bir skor farkı meydana gelmediği takdirde, üçüncülük maçının galibi doğrudan penaltı ile belirlenecekti. Final maçı ise, takip eden günler içinde yeniden oynatılacaktı. Böylece oynanan ikinci bir final maçında uzatma sonrası da bir skor farkı meydana gelmeseydi, 1974 FIFA Dünya Kupası şampiyonu penaltı ile belirlenecekti.Coupe Jules Rimet isimli eski kupa Meksika'da düzenlenen 1970 FIFA Dünya Kupası'nda Brezilya'nın üçüncü kez şampiyon olmasıyla kalıcı olarak Güney Amerikalı futbolculara geçtikten sonra, FIFA gelecek turnuvalar için yeni bir FIFA Dünya Kupası yapmaya karar verdi. Yeni kupa için Atina'da toplanan FIFA kurulunun başlattığı yarışmayı, sunulan 53 tasarım içinden İtalyan sanatçı Silvio Gazzaniga'nın kollarını uzatarak yerküreyi elinde tutan iki futbolcuyu tasvir eden tasarımı kazandı.1974 FIFA Dünya Futbol Turnuvası'nda ilk kez verilen kupa, 18 ayar masif altından yapılmış olup 36,8 santimetre yüksekliğinde ve 6,175 gram ağırlığındadır. Alt tarafındaki şampiyon takımların isimleri yazılan kaidesine, yarı değerli taş olan malakit taşından iki halka yerleştirilmiştir. 1971 yılında bu kupaya 100.000 İsviçre frangı kadar değer biçilmiştir.Kupanın tasarımının değişmesinin yanında önceden "Jules Rimet Kupası" olarak adlandırılan organizasyon, bu turnuvadan itibaren "FIFA Dünya Kupası" olarak kayıtlara geçmeye başladı. Önceki kupadan farklı olarak, bu yeni zafer simgesi FIFA'nın mülkiyeti altında kalarak, hiçbir ülkeye kalıcı olarak verilmedi. Bu turnuvadan itibaren uygulanan sisteme göre, halihazırdaki dünya şampiyonu, kupayı her seferinde bir sonraki dünya turnuvasına kadar kazanmakta ve daha sonrasında şampiyona kupanın orijinali gibi masif değil de, sadece altın kaplamalı olan bir taklidi verilmektedir.
FIFA Dünya Kupası finallerindeki grupların kurası 5 Ocak 1974 tarihinde Alman devlet televizyon kanalı Hessischen Rundfunk'a ait olan Frankfurt'taki büyük yayın salonunda çekildi.Eleme turlarını geçen takımlar çekiliş için dört farklı torbaya dağıtıldı. Torbalara dağıtılış şekli ise FIFA'nın aynı gün belirlediği bir kararnameye göre düzenlendi. Bu kararnameye göre, takımların geçmiş Dünya Kupalarındaki başarıları ve güncel performansının dışında coğrafi-kıtasal özellikleri de takımların gruplara dağıtılmasında belirleyici etkenler olacaktı. Çekilişin ayrı bir özelliği de, çekilişe katılacak toplam on altı takımdan sadece on beşinin yerinin belirlenmesiydi. Bunun sebebi, Avrupa 7. eleme grubundaki İspanya ile Yugoslavya arasındaki play-off maçının henüz oynanmamış olmasıydı. 13 Şubat 1974'te oynanacak olan maçı ise sonradan Yugoslavya kazandı. Torbalardaki takımlar şöyle oluştu:
1. Torba: Brezilya, İtalya, Batı Almanya, Uruguay (1970 FIFA Dünya Kupası'nda ilk dört sırayı alan takımlar)
4. Torba: Zaire, Avustralya, Haiti, İsveç (Diğerleri)Federal Almanya ve Brezilya, çekiliş yapılmadan önce 1. ve 2. grubun birinci torba takımları olarak belirlenmişlerdi. Takımlar, bir Alman çocuk korosu Schöneberger Sängerknaben'nin üyesi olan on bir yaşındaki Detlef Lange tarafından 35 dakikalık bir sürede çekildi. Çekilişten önce 2. Torbadan Arjantin veya Şili'nin, Brezilya veya Uruguay'ın olduğu gruba alınmaması kararlaştırılmıştı. Böylece her ön eleme grubunda bir Güney Amerika ekibi olması sağlanacaktı. Çekilişte iki Almanya ekibi de 1. Gruba düştü. Dönemin FIFA Başkanı Sir Stanley Rous'un bu çekiliş sonucunu açıkladıktan sonra salonda bir sessizlik oluştu ve birkaç saniye sonra bu sessizliği uzun süren bir alkış takip etti. Organizasyon sonrası Demokratik Almanya Cumhuriyeti'nin Batı Almanya ile aynı gruba düşmesinden dolayı FIFA Dünya Kupasını boykot etmeyi düşündüğü söylentisi ortaya atılsa da, bu söylenti Doğu Alman yetkililer tarafından yalanlandı.Çekilişten sonra gruplar şu şekilde oluşmuştur:
10. FIFA Dünya Kupası açılış töreni, 13 Haziran 1974 tarihinde Yugoslavya ile son FIFA Dünya Kupası şampiyonu Brezilya arasındaki açılış maçından önce yapıldı. 1974 FIFA Dünya Kupası, ilk defa ev sahibi olan takım yerine daha önceki FIFA Dünya Kupasında şampiyon olan takımın açılış maçını oynamasına sahne oldu. Bu uygulama, 2002 FIFA Dünya Kupası'na kadar devam etti. Daha sonra 2006 FIFA Dünya Kupası'ndan itibaren ev sahibi ülke takımı eskiden olduğu gibi tekrar açılış maçını yapmaya başladı. Turnuvanın açılış töreni için Almanya Futbol Birliği'nun merkezi olan Frankfurt şehri seçildi. Açılış gününde kutlamaların yapılacağı alanda hava oldukça kapalıydı ve aralıksız devam eden bir yağmur yağmaktaydı. Hava sıcaklığı ise 13 °C idi. Saat 15:00'te Frankfurter Waldstadion (Commerzbank Arenası - Frankfurt Orman Stadyumu)'nda 90 dakika sürecek olan, Alman Ordu Orkestrası'nın müziğiyle eşlik ettiği kutlamalar başladı. Beraberinde, katılımcı 16 ülkenin folklor ekipleri ve sanatçıları sunum yaptılar. Kendilerini stadyum sahasını kaplayacak kadar büyük olan 16 plastik futbol topuyla saklayan bu ekipler ve sanatçılar, ortaya çıktıklarında plastik toplar da çiçek şeklinde açılıyorlardı. Başlangıcı Yugoslav grup „Gradimir“ yaptı. Bunu İtalya'nın Floransa şehrinden gelen bayrak sallayan grup, tulumlu flüt çalan İskoçyalılar, Şili folklorcuları, geleneksel tahta ayakkabılı Hollandalı dansçılar, Polonyalı sanatçı Maryla Rodowicz ve Brezilyalı sambacılar „Ballett Tropical“ takip etti. Almanya'yı Cochem-Zell'den (Mosel) Trachten Grubu, Doğu Almanya'yı ise Frank Schöbel ve karma bir bale dans grubu Freunde gibt es überall (Dost Her Yerde Vardır) şarkısıyla temsil etti.
Uwe Seeler ve Pelé'nin sahanın ortasında eski kupa ile yeni kupayı sembolik olarak değiş tokuş etmelerinden sonra stadyumda bulunan organizasyon komitesi başkanı Hermann Neuberger, dünyanın farklı ülkelerinden gelen konukları selamladı. 2000'in üzerinde beyaz giysilere bürünmüş olan Frankfurtlu okul öğrencileri, stadyum sahasında 1974 FIFA Dünya Kupası ambleminin şeklini oluşturmaya çalışırken, Alman Cumhurbaşkanı Gustav Heinemann, protokolden seyircilere şu sözlerle seslenerek turnuvayı başlattı: „Dünyanın her tarafından FIFA Dünya Kupası karşılaşmaları için Alman Federal Cumhuriyeti'ne gelen binlerce konuğa kalpten hoş geldiniz diyor ve en iyi dileklerimi iletiyorum. Umarım 10. FIFA Dünya Kupası karşılaşmaları dostluğun ve centilmenliğin karşılaşması olur. 10. Dünya Futbol Şampiyonluğu karşılaşmaları başlamıştır.“
Finalde yer alan takımların listesi için bakınız: 1974 FIFA Dünya Kupası Kadroları
Doğu Almanya, katıldığı ilk ve tek FIFA Dünya Kupasında grup birincisi oldu. Avustralya'yı 2-0'lık skorla yenen ve Şili ile 1-1 berabere kalan Doğu Almanya, gruptaki son maçını Batı Almanya ile oynadı ve bu maç, her iki ülke arasında millî takımlar düzeyindeki tek karşılaşma olarak tarihe geçti. Ev sahipliği avantajı bulunan Batı Almanya, Jürgen Sparwasser'in attığı tek golle karşılaşmayı Doğu Almanya önünde 1-0 yenik tamamladı.1972 Avrupa Futbol Şampiyonası birincisi Batı Almanya'nın grup maçlarındaki performansı Alman medyasındaki beklentilerin altında kaldı. Takımın tek golle aldığı Şili galibiyeti sonrası teknik direktör Helmut Schön Alman basını tarafından çokça eleştirildi. Bu eleştirilerin ardından kupaya ilk kez katılan Avustralya karşısında alınan 3-0'lık galibiyeti, 1-0'lık Doğu Almanya yenilgisi takip etti. Doğu Almanya yenilgisi, aynı zamanda, Batı Almanya'nın bu turnuvada oynadığı maçlar arasında aldığı tek yenilgiydi. Kaybedilen bu maç, Batı Almanya'yı grup ikincisi yaparak, B Grubu'nda yer almasına neden oldu. Böylelikle Batı Almanya, A Grubu'nda yer alan Brezilya, Arjantin ve Hollanda'yla aynı gruba düşmedi. Buna istinaden yenilginin akşamında Batı Alman millî takımının kaldığı otelde Franz Beckenbauer, yenildikleri geceyi: "Nacht von Malente" (Malente'nin gecesi) şeklinde tanımlayarak Batı Alman millî takımının kupada hâlen iddiasının devam ettiğini vurguladı.1962 FIFA Dünya Kupası'ndaki üçüncülüğünün haricinde katıldığı dünya kupalarında ilk turu geçemeyen Şili, 1974 FIFA Dünya Kupası'nda da bu geleneğini bozmadı. İlk maçta Batı Almanya'ya karşı alınan yenilgiyi, Doğu Almanya ve Avustralya beraberlikleri takip etti. Bu sonuçlarla Şili elenirken turnuva boyunca oynadığı her maç protesto gösterilerine sahne oldu. Batı Almanya - Şili maçı esnasında seslerini duyurmak isteyen ve 1973 Şili Darbesi'ne karşı çıkan göstericiler, maçın aksamasına neden oldu. Ayrıca, Batı Almanya-Şili maçında Şili kaptanı Carlos Caszely'i kırmızı kartla oyundan ihraç eden Doğan Babacan, FIFA Dünya Kupası tarihinin ilk kırmızı kart gösteren hakemi oldu.Şampiyonaya ilk kez katılan Avustralya takımı, Doğu Almanya'ya karşı 2-0 kaybettiği maçı yaklaşık bir saat boyunca gol yemeden sürdürürken rakip kalede de gol girişimlerinde bulundu. Batı Almanya'ya karşı oynadığı maçtan ise 3-0'lık yenilgiyle ayrılan Avustralya, son maç öncesi gruptan çıkma şansını kaybetmişti. Avustralya, bu atmosferde oynadığı maçta düşük de olsa gruptan çıkma şansı bulunan Şili ile golsüz berabere kalarak grubu gol atamadan kazandığı 1 puanla tamamladı.
Grubu lider olarak tamamlayıp bir üst tura adını yazdıran Yugoslavya, turnuvanın açılış maçında, son FIFA Dünya Kupası şampiyonu unvanını taşıyan Brezilya'yla 0-0 berabere kaldı. Bunu, takım olarak turnuvada gol atma başarısı gösteremeyen Zaire'ye karşı alınan 9-0'lık galibiyet ve peşinden gelen 1-1'lik İskoçya beraberliği izledi. Elde ettiği farklı galibiyetle FIFA Dünya Kupası tarihinin o zamana kadarki en farklı sonucunu elde eden Yugoslavya'nın bu rekoru daha sonra, 1982'de El Salvador'u 10-1 yenen Macarlar tarafından egale edildi.3 FIFA Dünya Kupası şampiyonluğu kazanmış Brezilya, önceki FIFA Dünya Kupasındaki futbolcusu Pelé'nin yokluğunda Yugoslavya ve İskoçya karşısında gol kaydedemedi. Ayrıca, Brezilya'nın önceki dünya kupalarındaki atak futbolunun yerini savunmaya dayalı bir oyun düzeni aldı. İskoçya önünde beraberliği kurtaran takım, toplamda iki beraberlik ve Zaire'ye karşı alınan bir galibiyetle gol averajının daha iyi olması sayesinde turu geçti.
İskoçya, karşılaşmalar esnasında hiç yenilgi almayan tek takım olmasına rağmen gol averajı nedeniyle turnuvaya veda etti. İskoçya'nın elenmesinde etkili olan sebeplerden biri de; Yugoslavya'nın 9 ve Brezilya'nın 3 golle geçtiği, kupada hiç gol kaydedememiş Zaire'ye karşı 2-0 gibi bir skorla aldığı galibiyetti. İskoçya, sonraki iki karşılaşmanın da beraberliklikle sonuçlanmasından sonra averajın önem kazandığı gruptan 1 gol averajı farkıyla elenince, kupada Büyük Britanya adasını temsil edecek hiçbir takım kalmadı.Zaire takımı, tarihinde ilk kez katıldığı bu turnuvayı 3 yenilgiyle ve hiç gol atamadan kalesinde 14 gol görerek tamamladı. Yugoslavya'ya karşı oynanan ve 9-0 gibi farklı bir sonuçla biten maç, aynı zamanda FIFA Dünya Kupası maçları son turunda bir takımın aldığı en farklı yenilgi anlamına gelmekteydi. Bunun dışında, futbolcularının uluslararası düzeyde karşılaşma tecrübesi olmayan Zaire'de takımın sağ bek oyuncusu Ilunga Mwepu'nun Brezilya'nın kullanacağı bir serbest vuruşta düdük çalmadan barajdan ayrılarak topa vurmuştu.
Bu turnuvaya kadar katıldığı dünya kupalarında ilk turu geçememesine rağmen, aldığı 2-0'lık Uruguay ve 4-1'lik Bulgaristan galibiyetleriyle turnuvada yoluna kayıpsız devam eden Hollanda, İsveç'le berabere kalarak grup birinciliğini elde etti.1958 FIFA Dünya Kupası'nda elde ettiği ikinciliğin ardından uluslararası turnuvalarda başarı elde edemeyen İsveç, grup ikincisi olarak ikinci final turuna yükseldi. Dış ülkelerde top koşturma tecrübesine sahip İsveçli oyuncuların (forvet Roland Sandberg ve Ralf Edström beraberinde yine orta saha oyuncusu Björn Nordqvist ile kaleci Ronnie Hellström) katkılarıyla Hollanda önünde alınan golsüz beraberliğin yanında aldığı 0-0'lık Bulgaristan beraberliği ve 3-0'lık Uruguay galibiyetiyle grupta oynadığı her maçtan puan çıkaran İsveç, Brezilya'yla birlikte hiç gol yemeden ilk turu geçen iki takımdan biri oldu.
Bulgarların FIFA Dünya Kupasına dördüncü kez katılımı da onlara ilk turu geçme başarısını getirmedi. İsveç ve Uruguay karşısında alınan iki beraberlik sonrası Hristo Bonev'in Bulgaristan'ın tek golünü attığı maçta, Bulgaristan Hollanda'ya 4-1 yenilerek kupaya veda etti.
Eski FIFA Dünya Kupası ve olimpiyat şampiyonlarından biri olan Uruguay, önceki FIFA Dünya Kupasının dördüncüsü unvanıyla bu turnuvada mücadele etti. 29 yıl 4 ay ortalaması ile kupanın yaş ortalamasının üstünde kalan bir kadroyla mücadele eden Uruguay, Hollanda'ya ve İsveç'e karşı kaybettiği maçlarda gol atamazken, Uruguay'ın alabildiği tek puan Bulgaristan maçındaki 1-1'lik beraberlikten geldi.
FIFA Dünya Kupası tarihinde daha önce ilk turu geçememiş olan Polonya, 1972 Olimpiyat Oyunları'nda şampiyonluğa ulaşmıştı. Grupta oynadığı tüm maçları kazanarak Arjantin, Haiti'yi ve İtalya'yı arkasında bıraktı. Polonya, aynı zamanda, turnuvanın ilk tur grup maçlarının hepsini kazanan tek takım oldu. Andrzej Szarmach ise Polonya'nın Haiti'yi 7-0 yendiği maçta, bu şampiyonadaki iki hat trick'ten birini yaptı.
Önceki dünya kupalarındaki tek başarısı 1966 FIFA Dünya Kupası'nda çeyrek final oynamak olan Arjantin, Polonya'nın ardından gruptan çıkan 2. takım oldu. Başlangıçtaki 3-2'lik Polonya mağlubiyeti ve 1-1'lik İtalya beraberliği sonrasında gruptan çıkması oynanacak son maçlara bağlı hâle gelen Arjantin, gol averajı sayesinde ikinci tura yükseldi. Arjantin'in ilk turdaki tek farklı galibiyeti ise son maçta Haiti karşısında alınan 4-1'lik skor oldu.
1970 FIFA Dünya Kupası'nda final oynamış ve tarihinde 2 kez FIFA Dünya Kupası şampiyonluğu kazanmış İtalya, grup maçları sonucunda elendi. İlk maçında şampiyona deneyimi olmayan Haiti'ye karşı 1-0 yenik duruma düşen İtalya'da, toplamda oynadığı 1143 dakikalık millî maç periyodu boyunca kalesinde tek bir gol bile görmeyen Dino Zoff, maçın ikinci yarısının hemen başında Haitili forvet Emmanuel Sanon'dan gol yedi. İtalya, Haiti'nin 1-0 öne geçmesine rağmen, maçı 3-1'lik skorla kazandı. Bunu 1-1 berabere sonuçlanan Arjantin maçı ve ardından da 2-1'lik Polonya yenilgisi izledi. Arjantin beraberliğinin ardından, son maçta Polonya'ya yenilen İtalya, Arjantin'in grup maçları sonunda elde ettiği gol averajı nedeniyle ilk turda elendi.
Daha önce dünya kupası deneyimi olmayan Haiti, turnuva boyunca oynadığı tüm maçları kaybetti. Gruptaki ilk maçında, İtalya'ya karşı Emmanuel Sanon'un golüyle öne geçmesine rağmen maçı 3-1 kaybetti ve ikinci maçında ise Polonya'ya 7-0 gibi farklı bir skorla yenildi. Bu maçın bitiminde Haitili defans oyuncusu Ernst Jean-Joseph dopingle yakalandı ve dünya kupası tarihinde doping testlerini geçemeyen ilk futbolcu olarak kayıtlara geçti. Kaldıkları otele geri götürülen oyuncu, kendi takım yetkilileri tarafından dövüldü. Haiti yine takımın tek golünü Sanon'un attığı son grup maçında Arjantin'e 4-1 kaybetti.
FIFA Dünya Kupası tarihi boyunca ilk defa, dört grupta oynanan maçlardan sonra her gruptan en iyi iki takım ikinci tura yükseldi. Daha önceden 1950'de buna benzer bir ikinci bir grup oluşturulmuştu ancak o kupada sadece en iyi olan dört takım birbiriyle karşılıklı maçlar yapmıştı ve final maçı kavramı da yoktu. Getirilen bu yenilikle, favori olarak gösterilen bir takımın rövanşsız olarak oynayacağı tek maçta alacağı yenilgiyle şampiyonaya veda etmesi engellenecekti. Bu sayede organizasyondan daha çok maçla birlikte, daha çok getiri de sağlanabilecekti. Bu uygulamayla, FIFA Dünya Kupası sahibi olmak isteyen bir takım ilk kez altı maç yerine yedi maçta mücadele edecekti. Böylelikle toplam karşılaşma sayısı 32'den 38'e yükseliyordu ki, bu uygulama getirisiyle yeni stadyumların da inşası ve var olanların onarımları için iyi bir yatırım sebebi oldu. Bilhassa beş ayrı yerleşim bölgesinde yapılan 1970 FIFA Dünya Kupası maçlarına nazaran, bu kupada yer sayısı dokuza çıktı.
Bu yöntem sonraki FIFA Dünya Kupasının yapıldığı Arjantin'de de devam etti. Ancak Brezilya'ya göre Arjantin'in sadece gol averajıyla üstünlük sağlayıp final maçına yükselmesi uygulamadaki ilk tartışmaları açığa çıkardı. 1982 FIFA Dünya Kupası'nda uygulamaya sokulan birkaç ara çözüm yeterli olmayınca, 1986 FIFA Dünya Kupası'ndan itibaren ilk turdan sonra tekrar tek maçlık sisteme geçildi.A grubunda önceki maçlarında Arjantin ile Doğu Almanya'yı yenen Hollanda, finale yükselmek için beraberliğin bile yeteceği Brezilya maçını 2-0 kazandı. Doğu Almanya'yı ve Arjantin'i birer gol farkla yenen Brezilya ise son maçta aldığı Hollanda mağlubiyetinden ötürü grubu 2. sırada tamamlayarak 3.'lük maçı oynamaya hak kazandı. İlk turdaki grubunu namağlup olarak tamamlayan Yugoslavya ile ilk turdaki grubundan gol yemeden çıkan İsveç, ikinci turda elendi.
Hollanda-Brezilya maçındaki aynı durum, B grubunda da son maçtan önce vardı. Yugoslavya'yı ve sonra da İsveç'i yenen Batı Almanya'nın son maçta, gol averajı nedeniyle, Polonya ile berabere kalması bile final maçı oynaması için yeterliydi. 3 Haziran 1974'te Frankfurter Waldstadion'da (Frankfurt Orman Stadyumu) oynanan bu maç, futbol tarihine "Frankfurt su savaşı" olarak geçti. Maçtan önce yağan aşırı yağmurun sahayı kullanılamaz hâle getirmesinden ötürü Avusturyalı hakem maçı başlatmadı. Bunun üzerine, şehrin itfaiye teşkilatı sahadaki suyu hortumlarla çekerek sahayı boşalttı. Sahanın olumsuz koşullarının oynanan futbola etki ettiği maçta, Batı Almanya 1-0'lık galibiyetle grup birincisi olarak finale çıktı. "Penaltıdan gol yemeyen kaleci" unvanlı Polonyalı Jan Tomaszewski, Polonya'nın İsveç'i 1-0 yendiği maçta penaltı kurtararak takımının galibiyetini korumuştu. Bu karşılaşmada da Uli Hoeneß'in penaltısını kurtaran Tomaszewski, FIFA Dünya Kupası tarihinde 14 golü bulunan Gerd Müller'in golüne engel olamadı.
2. turda oynanan 12 maçta 30 gol atıldı; bunun yarısını maç sonucunda finalist olan Batı Almanya ile Hollanda kaydetti. Hollanda kupa tarihinde ilk kez finale yükselme başarısı gösterirken, Batı Almanya 3. kez finale yükselme başarısı gösterdi.
Olimpiyat Stadyumu (Münih)'nda, final maçından bir gün önce üçüncülük maçı oynandı. Son FIFA Dünya Kupası şampiyonu unvanını taşıyan Brezilya, 6 Haziran 1974 günü FIFA Dünya Kupası tarihinde daha önce hiç son dörde girememiş Polonya ile karşılaştı. 77.500 izleyicinin izlediği ve gol açısından sönük geçen karşılaşmanın 79. dakikasında Polonyalı sağ kanat oyuncusu Grzegorz Lato'nun 30 metre uzaklıkta karşı karşıya kaldığı Brezilya kalesini koruyan Zé Maria'yı geçip sağ taraftan ceza sahasına kadar girerek 13 metreden yuvarladığı meşin yuvarlak, maçın sonucunu 1-0 olarak belirledi. Bu gol, Lato'nun turnuvadaki 7. golü oldu ve Polonya'ya da üçüncülüğü kazandırdı. Aynı zamanda Lato, bu golle birlikte attığı gol sayısını yediye çıkararak kupanın gol kralı oldu. Polonyalı futbolcu Lesław Ćmikiewicz ise yedek olarak başladığı altı maçta da oyuna sonradan girerek bu alanda ayrı bir rekora imza attı. Bu maçın ardından Polonya, FIFA Dünya Kupasındaki en iyi derecesini elde etti.
Final maçının düzenlendiği Münih şehri, FIFA Dünya Kupası tarihinde başkent olmadığı hâlde bir final maçına ev sahipliği yapan ilk şehir oldu. Başlangıcında takımlar sahaya çıktıklarında hakemin köşe ve orta çizgi bayraklarının yerinde olmadığını fark etmesi üzerine gecikmeli olarak başlayan finalde Hollandalılar, daha Batı Almanya topa dokunamadan 2. dakikada kazandıkları penaltıyla öne geçseler de 25. dakikada Batı Almanya'nın kullandığı penaltıyla bu üstünlüğü kaybettiler. İlk yarının sonlarına doğru 2002 FIFA Dünya Kupası'na dek FIFA Dünya Kupası tarihinin en çok gol atan futbolcusu olarak kalacak olan Müller, takımını öne geçirdi. İlk yarı 2-1 Batı Almanya üstünlüğüyle tamamlandı. Maç, zaman zaman sertleşse de maçtan başka gol sesi çıkmayınca Batı Almanya, tarihinde 2. kez kupaya uzandı. Batı Almanya; böylece FIFA Dünya Kupası tarihinde ilk kez, finaller oynanırken maç kaybetmesine karşın turnuvayı kazanan takım olma unvanını elde etti.
1974 FIFA Dünya Kupası Finalleri hazırlıklarında Endüstriyel Futbol'un köşetaşlarından olan birçok uygulama bu finallerde kurumsal bir şekilde uygulandı. Stadyum reklamı, yayın haklarının satışı ve yayın gelirleri, sponsorluk anlaşmaları, satılık kupa plakları, maskotlu hediyelik eşyalar ve ilk kez bu kupada uygulanan şans oyunları ile büyük bir havuz, bir futbol pazarı oluşturuldu ve sermaye ile futbol daha iç içe geçmeye başladı.
1974 FIFA Dünya Kupası sürecinin idaresi ve düzenlenmesi için FIFA Dünya Kupası Organizasyon Komitesi (kısaca OK) oluşturuldu. Bu komitenin ana merkezi Otto-Fleck-Schneise/Frankfurt'ta bulunmaktaydı. Bu komitenin başında, ilerleyen dönemde Almanya Futbol Birliği'nun (DFB) da başına geçen, Hermann Neuberger bulunmaktaydı. Organizasyon komitesinin basın sözcülüğünü Dr. Wilfried Gerhardt yapmaktaydı. Gerhardt, medya ile ilişkilerden ve gazeteciler ile ilgilenilmesinden sorumluydu. Bu takım, protokol şefi olarak atanan Hartmut Nevries ile stadyumlar ve hakemlerle ilgilenilmesinden sorumlu Hans Lang ile tamamlanmıştı.Frankfurt'taki Wald stadyumundaki açılış seremonisi ile Münih'te gerçekleşecek finalden önceki kapanış kutlamalarını Arno Scheurer üstlenmişti. FIFA Dünya Kupasının resmi stadyum sözcüsü ise ZDF spikeri Helmut Bend olmuştu.
1974 FIFA Dünya Kupası'nın logosu, stilize edilmiş dönen bir topu, bunun altında ise "WM 74" yazısını göstermekteydi. 1966 yılındaki World Cup Willie ve 1970 Meksika'da düzenlenen kupadaki Juanito'nun ardından FIFA Dünya Kupasında üçüncü kez bir maskot kullanılmıştı. Burada söz konusu olan maskotlara Tip ile Tap adı verilmekteydi. Söz konusu maskotta gülen kırmızı yanaklı, tavşan dişli, üzerinde WM 74 yazan Almanya forması giymiş iki ufak çocuk görülmekteydi. Maskota ismini veren "Tip-Tap" ise çocukların futbol oynamadan önce, topa ilk olarak sahip olacak olan takımı belirlemek için sırayla adım atarak birbirlerinin ayağına ilk basmak için çabalarken sırayla söyledikleri Tip ve Tap'tan esinlenerek konulmuştur. Saarbrückenli bir grafiker olan Horst Schäfer tarafından yaratılan maskot, 1974 FIFA Dünya Kupası boyunca da çok geniş çevrelere pazarlanmıştı. Bu bağlamda Tip ve Tap'ı pelüş figürü olarak ya da anahtarlık olarak bulmak mümkündü. Bunun haricinde maskot resimleri kravatlara, çocuk uyku takımlarına, bira testilerine ve hardal bardaklarına da basılmıştı.
1974 FIFA Dünya Kupası, iki yıl önceki Münih olimpiyatlarında yaşanan İsrailli atletlerin rehin alınması ve öldürülmesi gibi terör tehditlerinin baskısı altındaydı. Kızıl Ordu Fraksiyonu tarafından Hamburg'daki Volkspark Stadyumu'na roket saldırısında bulunacağına ve İrlanda Cumhuriyet Ordusu'nun (IRA) da İskoç millî takımına intihar saldırılarında bulunacağına dair tehditkâr açıklamaların gelmesi sonucunda güvenlik güçleri yapılan güvenlik hazırlıklarını şu şekilde açıklıyorlardı: „Münih'te yaşanan katliam farkındalıklarımızı değiştirdi, artık hiçbir şey imkânsız olarak görülmemektedir.“ Bu sebeplerden dolayı FIFA Dünya Kupası öncesi belli planlamalar gerçekleştirildi. Bu dönem için radikallerin karıştığı şiddet olayları, Alman millî takımına bağlı kişilerin rehin alınması ve stadyumlarda çıkan kargaşaların da aralarında bulunduğu 20 alarm durumu belirlenmişti. Kupaya katılan 16 takımın konakladığı bölgeler özellikle korunuyordu, bu bölgeler sanki silahlandırılmış kaleleri andırmaktaydı. Özellikle, ikinci eleme turunda Düsseldorf yakınlarındaki Ratingen'e geçişi sırasında Doğu Almanya'ya karşı yapılan bir bomba ihbarı ile anavatanlarındaki cunta tarafından şiddetle protesto edilen Şili millî takımı, tel örgüler ve polis barikatı altında konakladığı Berlin'deki Schloss Glienicke'de özenle korunmaktaydı. Ancak, başlama vuruşundan büyük finalin son düdüğü ötünceye kadar güvenliği zedeleyecek hiçbir olaya rastlanmadı.Tribünleri kamera ile izlenen stadyumların önünde ise, ilk defa yapılan denetimlerle stada giren trafatarların içeriye herhangi bir yaralayıcı madde sokmamasına karşı üst araması gerçekleştirilmekteydi. Tribünde yerini alan seyirciler arasına, örneğin Hannover'de olduğu gibi, 900 görevli ile 600 polis konuşlandırılmıştı. Bu sayede tamamen dolu bir stadyumda her bir güvenlik görevlisine 40 seyirci düşüyordu. Ayrıca güvenlik önlemlerinde ABD Dışişleri Bakanı Henry Kissinger, Monako Prensi III. Rainier ya da Almanya Şansölyesi Helmut Schmidt gibi önemli şahsiyetlerin oyunları ziyareti sırasında uygulanacaklar önemli bir yer tutmaktaydı. Burada bu kişilerin korunması için zırhlı araçlar ve makineli tüfeklerle donatılan yüzlerce polisler kullanılmıştı. Ancak tüm bu önlemlere rağmen, herhangi bir kesinlik söz konusu olmadığı için, açılış maçını ziyarete giden Almanya Cumhurbaşkanı Gustav Heinemann'ı taşıyan zırhlı Mercedes-Benz 600'ün peşine, hareket kabiliyeti olan büyük bir operasyon salonu takılmıştı. Ama sorumlular için asıl büyük risk, Yugoslavya Lideri Josip Broz Tito'nun olası ziyareti görülüyordu. Bu gelişmeler neticesinde daha sonra kendisinin ziyareti iptal edilmişti.
Şubat 1974'te "FIFA Hakemler Komisyonu", 38 FIFA Dünya Kupası müsabakasını orta ya da yan hakem olarak yönetecek 30 hakemi zaten belirlemişti. Buna ilaveten Almanya Futbol Birliği'nun (DFB), sadece yan hakem olarak görevlendirilecek olan dört tarafsız hakemi seçilmişti. Seçilen 38 hakem açılış karşılaşmasından bir hafta önce Frankfurt'taki Esso Motor Hotel'de konuşlandırıldı. Ön hazırlık çalışmalarında, özellikle teorik eğitim üstüne durularak, hakemlerin birbirine uygun kural kararlarının verilmesi sağlanmaya çalışıldı. FIFA hakem komisyonu, karşılaşmalara atanan hakemleri müsabakadan bir ya da iki gün önce açıklanıyordu. Bu sayede hakemlerin baskı altına alınması engelleniyor ve ayrıca herhangi bir kötü performans gösteriminde yetkililere pek sıkıntı yaşamadan değişikliğe gitme imkânı sağlıyordu.
Turnuva boyunca hakemlerin genel olarak performansları olumlu değerlendirilmişti. Hakemler çok tutarlı ve fazla dikkat çekmeden çalışıyorlardı. Bu durum, organizasyonun diğerleri Dünya Kupalarına nazaran daha az gergin bir havada geçmesin sağlamıştı. Hakemlerin saha içerisindeki olaylara daha sert bakması sonucu, o güne kadar görülmeyen çoklukta uyarı, sarı kart ve kırmızı kart olayları meydana gelmişti. Buna örnek olarak 1970 yılında Meksika'daki FIFA Dünya Kupası'nda tüm organizasyon boyunca hiçbir kırmızı kart gösterilmemişken, 1974 yılında daha ilk tur maçları sonunda dört kırmızı kartın çıkması verilebilir. Ayrıca bu turnuva ile birlikte hakemler oyunu oyalamaya yönelik hareketlere karşı da sert tedbirler almaya başlamaktaydı.
Katılımcı ülkelerin konaklama istekleri oldukça farklıydı. Bu bağlamda Brezilya millî takımı Herzogenhorn'da, İtalya Ludwigsburg'da bulunan Schlosshotel Monrepos'ta; Doğu Almanya bir spor otelinde; Yugoslavya, Königstein im Taunus'ta; İskoçya millî takımı değirmenden otele dönüştürülen bir mekânda kalırken Polonya, Stuttgart yakınlarındaki Murrhardt'ta, Uruguay ve Haiti millî takımları ise spor okullarına yerleştirildi.Almanya millî takımı ise organizasyonun başlamasından dört hafta önce Schleswig-Holstein eyaletinde bulunan Malente spor okulunda kampa girmişti. İlk tur sonrası Duisburg yakınlarında bir spor okuluna taşınan millî takım, final karşılaşması öncesinde ise Münih yakınlarındaki Grünwald'da konuşlanmıştı. Mercedes-Benz firması tüm millî takımlara kendi ülke renklerinde boyanmış otobüsler tahsis etmişti. Ancak Doğu Almanya'nın otobüsü konusunda anlaşmazlık yaşanmıştı, çünkü Doğu Almanya yetkilileri otobüsü üzerinde orak ve çekiç bulunmaması gerekçesiyle kabul etmemişti. Daha sonra Doğu Alman yetkililerin yoğun ısrarları ve girişimleri sonucunda Doğu Almanya'nın ulusal simgesi otobüs üzerine eklenmişti. Bu otobüsün Batı Almanya versiyonu daha sonra 2005 yılındaki Frankfurt Otomobil Fuarı'nda sergilenmişti. Günümüzde bu otobüs Stuttgart'ta bulunan Mercedes-Benz Müzesi'nde sergilenmektedir.
1974 FIFA Dünya Kupası organizasyonun bütçesi, düzenleyen ülke olarak Almanya Futbol Birliği (DFB) ile FIFA tarafından karşılanmaktaydı. Bütçenin toplamı ise 80 milyon Alman Markı tutarındaydı. Bu tutar kendi kendini finanse edecek durumdaydı. Stadyum yapımının tersine, ki buraya 238 milyon Alman Markı kaynak aktarılmıştı, bu büyük organizasyonun ise vergiler ile finanse edilecek bir durumu yoktu. Bilet satışından yaklaşık 30 milyon Mark hasılat elde edilmişti. Buna ilaveten televizyon gelirlerinden elde edilen 18 milyon Mark ile stadyumun reklam gelirlerinden kazanılan 20 milyon Mark'ın yanı sıra, lisans haklarının kullanılması dolayısıyla (FIFA Dünya Kupası plakları, kitaplar ve Tip-Tap maskotunun kullanılması) elde edilen 12 milyon Mark organizasyonun kasasına girmişti. FIFA Dünya Kupasına ait hediyelik eşyalar da Ayrıca, organizasyon yetkilileri düzenledikleri şans oyunları ile ek gelirler elde etmeye çalışmışlardır. Tüm bu gelirler tek bir havuzda toplanıyor, gerekli ön harcamalar buradan karşılanıyordu. Bu ön harcamalar, organizasyon ve yönetim için gerekli teçhizat ile görevlilerin, hakemlerin ve turnuvaya katılan 16 takımın giderleriydi ve bunların tümü bu havuzdan ödenmekteydi. Bunun neticesinde katılımcı tüm federasyonlar 25 kişilik ulaşım masrafı ile birlikte, ilk müsabakalarından dört gün öncesine, son karşılaşmalarından da iki gün sonrasına kadarki konaklama ve beslenme bedeli olarak 3.000 Mark tutmaktaydı. Tüm bu masrafların karşılanması sonucunda havuzda kalan vergisi ödenmiş 40 milyon Mark'lık kazanç, belirli kriterler ışığında %65'i söz konusu federasyonlara, %10'u FIFA'ya ve geri kalan %25'lik bölümü de DFB'ye dağıtılmıştı. Bunların sonucunda Almanya Futbol Federasyonu, 10 milyon Mark'lık bir kazanç elde etmişti.
Dünya Kupası öncesinde oyunlara sahne olacak tüm stadyumlar ya tadilat görmüştü ya da tamamen yeniden yapılmıştı. Her ne kadar o dönemdeki stadyumların üstü kapalı olmasa da, seyirci kapasitelerinin büyük bir kısmını ayakta durma bölümleri oluştursa da, Alman stadyumları o dönem için dünyadaki en modern stadyumlar olarak gösterilmekteydi. Toplamda oynanan 38 müsabaka dokuz değişik stadyumda 1,77 milyon seyirci tarafından izlenmişti. Müsabakaların çok büyük bir bölümü için, stadyumlar tamamen dolmadığı için, maç öncesinde stadyum altında bulunan gişelerden kart alınabilmekteydi. Organizasyon boyunca en ucuz bilet 10 Mark'tan satılırken, final karşılaşması için ucuz biletler 15 Mark'tan, en pahalı biletler ise 80 Mark'tan satışa sunulmuştur.En çok taraftar çeken müsabakalar ev sahibi konumundaki Batı Almanya ile komşu ülke Hollanda'nın karşılaşmalarıydı. Ayrıca ilk tur müsabakaları boyunca, Almanya'da çalışan misafir işçilerden dolayısıyla İtalya ve Yugoslavya taraftarları da, her ne kadar takımlarına tur atlatmaya yetmese de, stadyumları doldurmuştu. İskoçya'dan gelen binlerce taraftar ise Frankfurt caddelerinde gece gündüz gayda çalıp "İskoçya finale" diye bağırarak yerli halkın rahatça uyumasını engellemişti. Batı Alman seyirciler takımlarının ilk tur müsabakalarını geçeceğini düşündükleri için önceden ikinci tur karşılaşmaları için biletlerini almışlardı. Bunun bir etkisi olarak Doğu Almanya takımı da ikinci turda tamamen dolu tribünler önünde oynamıştı. Sadece Doğu Almanya'nın sonuç olarak ilerlemesi için pek bir önem arz etmeyen Arjantin karşılaşması için 53.000 adet satılmış bilet olmasına rağmen tribünlerde 20.000 seyirci mevcuttu. Finallerdeki 38 maçı stadyumlarda seyredenlerin toplamı 1,880,000 kişiydi. Seyirci rekoru, Türk hakem Doğan Babacan'ın yönettiği Batı Almanya-Şili maçında kırılmış, bu maçta stadyuma 83,593 seyirci gelmişti.2006'da düzenlenen Dünya Kupası'nın aksine, bu kupada taraftar topluluklarının eksikliği hissedilmekteydi. Bunun en büyük nedenlerinden biri de o zamanki doğu blok ülkeleri olan Polonya, Bulgaristan ve Doğu Almanya vatandaşlarının yurt dışına seyahat kısıtlamasının bulunmasıydı. Ayrıca birçok kişi için de ulaşım bedeli çok yüksek kalmaktaydı. Buna karşılık, ekonomik olarak daha iyi durumda bulunan İngiltere ve Fransa'nın millî takımları kupada yoktular. Tüm bunlara ilaveten, o dönemde yaşanan kötü hava muhalefeti de eklenince (o dönemdeki stadyumların çoğunun üstü kapalı değildi) Alman vatandaşları diğer müsabakalara gitmeyi pek düşünmemişti ki, bu duruma uygun en güzel örnek Berlin Olimpiyat Stadyumu'nda oynanan ve sadece 16.000 kişi (stadyum kapasitesinin %19,4'üne tekabül etmekte) tarafından izlenen Avustralya-Şili mücadelesi olmuştur. Takımlar elendikçe ülkede bulunan toplam taraftar sayısı azalırken 1. Tur maçları sonucunda elenen 8 ülkeden sonra Batı Almanya'dan ayrılan taraftar sayısının 75.000 olduğu saptanmıştır.Bu FIFA Dünya Kupası, Şilili taraftarların Şili'nin her maçında Cunta lideri Pinochet karşıtı protestolara da sahne olmuştur. Şili ile Batı Almanya arasında oynanan karşılaşmada Şili'deki darbeye yönelik protestolarından ötürü maçın geç başlamasına neden olan yaklaşık 1500 biletli seyirciden oluşan Şilili eylemci taraftarlar, Şili'nin millî marşı okunurken "Şili’de Cunta’ya Hayır" sloganları atmışlar ve arama noktalarından geçirilebildikleri pankartlar ile bayrakları açmışlardır. Polisler ise pankart ve bayrakları taraftardan zorla alarak eylemi bastırmıştır. Doğu Almanya-Şili maçında da benzer protestolar düzenleyen Şilili eylemci taraftarlar, Şili'nin Avustralya ile oynadığı son grup maçında da bir eylem düzenlendi ve tribünlerde "Sosyalist Şili" yazılı bir pankart açılınca hakem karşılaşmayı durdurdu. Bunun üzerine, tribünlere akın eden polisler, pankartları indirerek bazı taraftarları gözaltına aldı.
1974 yılında Batı Almanya'da gerçekleştirilen 10. FIFA Dünya Kupası'nın en büyük özelliği bütün turnuvanın ilk kez renkli televizyonlardan yayınlanmış olmasıydı. Dünya genelinde 112 ülkede 900 milyon izleyiciye ulaşan organizasyon, Sovyetler Birliği ve Çin gibi ülkelerde yayınlanmamıştı.
FIFA, dünya çapındaki yayın haklarını 18 milyon Mark karşılığında iki Alman televizyon kuruluşu olan ARD ve ZDF'ye satmıştı. Bu yayıncı kuruluşların müsabakaları dış ülkelere satma imkânı da mevcuttu. Teknik donanım için gerekli harcama tutarı yaklaşık 22 milyon Mark civarındaydı ve bu tutarın bir bölümü diğer ülke televizyonlarına kiralanan stüdyolar ve saha kenarı röportaj platformları ile karşılanmaktaydı.Dünya çapındaki yayınlar başlama vuruşundan yaklaşık on dakika önce başlamaktaydı. İlk olarak, Almanya dışında yaşayanlar için, müsabakanın oynanacağı şehir hakkında üç dakikalık tanıtıcı bir film oynatılıyor, geriye kalan yedi dakikada ise takımların sahaya girişi, millî marşların okunması ve kale/top seçimi gösteriliyordu. Müsabakaların kendisi ise beş farklı kamera pozisyonundan izleyiciye ulaştırlıyordu. Bunlardan ikisi her iki saha kenarında bulunurken, diğer iki tanesi kale arkalarında ve bir tanesi de yedek kulübesinin önünde bulunuyordu. Ayrıca, bu FIFA Dünya Kupası, Türkiye'nin televizyondan canlı olarak seyredebildiği ilk FIFA Dünya Kupası olmuştu.
Bern Mucizesi'nden 20 sene sonra gerçekleşen bu kupa için organizatör olarak Almanya Futbol Federasyonu büyük övgü aldı. Bunun göstergesi olarak, Almanya'da düzenlenen FIFA Dünya Kupası finalleri iyi bir turnuva olarak algılandı ve tüm beklentileri karşılayan bir turnuva olarak tarihe geçti. Mevkisinden ayrılmak üzere olan FIFA başkanı Sir Stanley Rous, yeni statlarda oynanan karşılaşmaları başarı olarak niteledi. Çünkü, o tarihe kadar düzenlenen hiçbir FIFA Dünya Kupasında 1974'teki kadar yüksek gelir elde edilememişti. Bunun neticesinde, turnuva öncesi konulan tüm maddi hedeflere ulaşılmıştı.İki sene önce gerçekleştirilen 1972 Yaz Olimpiyatları'nın aksine, 1974 FIFA Dünya Kupası daha çok soğuk bir atmosferde geçmişti. Eleştirmenler bu konuyla ilgili olarak herhangi trajik bir olayın yaşanmaması için futbolcuları tamamen dış dünyadan izole edilmiş bir FIFA Dünya Kupası finallerinin düzenlendiğinden bahsediyorlardı ve bütün takımların dikenli tellerle barikat kurulmuş otel kapıları ardında yaşadıklarını söylüyorlardı. Bu soğuk atmosferden sorumlu olarak da arka planda var olan terör tehditleri ve bununla bağlantılı son derece yüksek tutulan güvenlik önlemleri gösteriliyordu. Bu güvenlik önlemleri sayesinde turnuva esnasında herhangi bir olay yaşanması engellenmiştir.
Turnuvada aşırı yağmurlu geçen 1974 yazı da etkisini hissettirdi. Açılış maçıyla beraber yağmur periyotlar şeklinde başlasa da bu periyotlar, final maçının oynanacağı gün kesildi ve diğer birçok maçtan farklı olarak final maçı güneşli bir havada oynandı. Turnuva genelinde tüm maçlarda stadyumların ortalama %73'ünün dolmasına rağmen aşırı yağmurlardan ötürü bazı maçlarda seyirci sayısı ortalamanın oldukça altında kaldı. Yine de seyirci sayısına göre, o tarihe kadar düzenlenen tüm Dünya kupaları için geçerli olan toplam seyirci rekoru kırılabildi.
Turnuvaya damgasını vuran, Johan Cruyff, Johan Neeskens ve Johnny Rep'li kadrosuyla Totaalvoetbal (total futbol) adı verilen yeni bir oyun anlayışını futbol dağarcığına kazandıran Hollandalılar oldu. Teknik direktör Rinus Michels'in getirdiği bu anlayış, bireysellik ile yaratıcılığın bir arada gösterildiği 4-3-1-2 oyun sistemi içerisinde gerçekleşti. Toplam futbol, oyuncularda aranan özellikleri değiştirdi. Bu uygulama tek özelliği olan oyuncular yerine, hem savunma hem de hücum yapacak özellikte oyuncuları teşvik etti. Sahadaki, kaleci hariç, on futbolcunun da beraber hücum veya savunma yaptığı oyun düzeninin getirdiği yeniliklerden biri de, forvet oyuncularının yeri geldiğinde savunmaya yardım etmesiydi. Bu da kalabalık hücum ve savunma anlayışını benimseyen Hollanda'nın finale yükselmesinde büyük katkı sağladı.Kupada bir önceki turnuvanın gol kralı Gerd Müller, takımının şampiyonluğu ile noktalanan bu turnuvada 4 gol atma başarısı gösterirken, kupanın sürpriz ismi olarak tanınan Polonya'nın golcüsü Grzegorz Lato, kaydettiği 7 golle gol krallığına ulaşmıştır. Polonya'nın şampiyonluğu ile sonuçlanan 1972 Yaz Olimpiyatları'nda yedek kulübesinde oturan Lato, bu turnuva içinde sakatlığı sebebiyle kadroya dahil edilmeyen Włodzimierz Lubański'nin yerine kadroda kendisine yer bulmuştu. Atmış olduğu yedi golün dört tanesini grup müsabakaları sırasında kaydeden Lato, geri kalan üç golünden ikisini ikinci tur müsabakalarında Yugoslavya ve İsveç'e karşı kaydetmiş ve son golünü ise üçüncülük mücadelesindeki 1-0'lık galibiyette kaydetmiştir.
4-3-3 dizilişinde oynayan Almanya millî futbol takımında Wolfgang Overath ile Günter Netzer oyun kurucu pozisyonunda yer aldılar. Takımda yaşlı oyuncuların yanında genç oyunculara da şans tanındı. Kupa sonrası Gerd Müller ve Wolfgang Overath millî takımı bıraktıklarını açıklasalar da, şampiyon olan kadrodaki Franz Beckenbauer ve Berti Vogts gibi oyuncular devam ederek ülkelerini, her ne kadar iki kupada da şampiyonluk unvanı korunamamış olsa da, 1976 Avrupa Futbol Şampiyonası'nda ve 1978 FIFA Dünya Kupası'nda da temsil etmişlerdir. Teknik direktör Helmut Schön ise kendi ülkesindeki kupa ile antrenörlük hayatında son vermeyip 1978 yılına kadar takımın başında kalmıştır. Schön, ülke adına başarısız geçen 1978 FIFA Dünya Kupası sonrası görevi Jupp Derwall'e devretmiştir.Her bir oyuncu kazanılan kupadan dolayı 60.000 Mark ve bir Vosvos ile ödüllendirildi. Turnuva öncesi dağıtılacak prim meblağı yüzünden büyük tartışmalar yaşanmıştı. Özellikle İtalya'nın kupa kazanımına bağlı olarak oyuncularına 120.000 Mark dağıtacağının öğrenilmesi üzerine Alman futbolcular önce 100.000 Mark ardından da 75.000 Mark talebinde bulundular. Almanya Futbol Birliği'nun 30.000 Mark teklif etmesi üzerine, birçok oyuncu takımdan ayrılmak istese de, tüm bu yaşananlar sonucunda 60.000 Mark'ta anlaşılmış ve oyunculara sonunda da vadedilen prim dağıtılmıştır.
1986'da FIFA Dünya Kupası'nda mücadele eden takımların her bir FIFA Dünya Kupası için ayrı ayrı sıralamasını yayınladı. 1974 FIFA Dünya Kupası'nın sıralaması ise aşağıdaki gibi yayınlandı:
(2002). Futbolun Zirvesi: Dünya Kupaları, Boyut Yayın Grubu, İstanbul. ISBN 975-521-656-1
Biermann, Christoph (2005). 1974 Deutschland. Süddeutsche Zeitung WM-Bibliothek Süddeutsche Zeitung, Münih. ISBN 3-86615-156-X
Coleman, Michael (2006). Tehlikeli Dünya Kupası, Timaş Yayınları, İstanbul. ISBN 975-362-473-5
Crouch, Terry (2002).  The World Cup: The Complete History, Aurum Press, Londra. ISBN 1-85410-843-3
Durusoy, İlhan (2002). Futbol Teorisi, Boyut Yayın Grubu, İstanbul. ISBN 975-521-664-2
Glanville, Brian (2005). The Story of the World Cup, Faber and Faber, Londra. ISBN 0-571-22944-1
Gifford, Clive (2006). Futbol Ansiklopedisi, Tudem Yayınları, İzmir. ISBN 975-9081-95-4
Goldblatt, David (2007). The Ball is Round: A Global History of Football, Penguin, Londra. ISBN 978-0-14-101582-8
Grüne, Hardy (2002). WM-Enzyklopädie 1930-2006, Agon-Verlag. ISBN 3-89784-205-X
Hunt, Chris (2006). World Cup Stories: The history of the FIFA World Cup, Interact, Ware. ISBN 0-9549819-2-8
Kıvanç, Halit (2002). Kupaların Kupası Dünya Kupası: 1930'dan 2002'ye, Türkiye İş Bankası Kültür Yayınları. ISBN 975-458-345-5
Lisi, Clemente Angelo (2007). A history of the World Cup: 1930-2006, Scarecrow Press, Lanham, Maryland, ABD. ISBN 0-8108-5905-X
Murray, Bill (1998). The World's Game: A History of Soccer, University of Illinois Press, Champaign. ISBN 978-0-252-06718-1
Schulze-Marmeling, Dietrich (2006). Die Geschichte der FIFA-Fußballweltmeisterschaft, Aus Politik und Zeitgeschichte: Beilage zur Wochenzeitung Das Parlament, No: 19. ISSN 0479-611X
Schulze-Marmeling, Dietrich (2002). Die Geschichte der Fußballnationalmannschaft, Die Werkstatt. ISBN 3895333360
Valérien, Harry (1974). Fußball 74 – Weltmeisterschaft Südwest Verlag, Münih. ISBN 3-517-00450-2
Weisweiler, Hennes (1974). X. Fußballweltmeisterschaft Deutschland 1974 C. Bertelsmann Verlag, Münih. ISBN 3-570-00036-2

1994 San Marino Grand Prix (resmi adıyla 14° Gran Premio di San Marino), 1 Mayıs 1994 tarihinde İtalya'nın Imola şehrinde Autodromo Enzo e Dino Ferrari pistinde düzenlenen Formula 1 yarışıdır. San Marino yarışı, 1994 Formula 1 sezonunun toplamda üçüncü ve Avrupa kıtasındaki ilk yarışıydı. Yarış haftasında Avusturyalı pilot Roland Ratzenberger ve 3 kez dünya şampiyonu olan Brezilyalı pilot Ayrton Senna kaza yapıp, hayatlarını kaybettiler. İngiliz televizyon kanalı BBC spikeri Murray Walker bu yarışı "Bir Grand Prix için en kara günlerden biriydi, bunu hatırlayabiliyorum." şeklinde tanımladı.
Yarışı Michael Schumacher birinci olarak tamamladı. Kupa töreninin sonunda yapılan basın toplantısı esnasında konuşan Schumacher "Kendimi ne memnun ne de mutlu hissedebildim." şeklindeki açıklamasıyla, yarışta yaşanan kazadan dolayı duyduğu üzüntüyü dile getirdi. Nicola Larini kariyerindeki ilk Formula 1 puanını alarak, podyumda ikinci sırada kendine yer buldu. Fin pilot Mika Häkkinen ise yarışı üçüncü sırada tamamladı.
Yarış haftasında yaşanan kazalar yetkilileri, motor sporlarında sürekli olarak artan kazalar hakkında güvenlik önlemleri almaya itti. Grand Prix Sürücüler Birliği 12 yıl sonra yeniden kuruldu, Formula 1 araçlarında ve pistlerinde önemli değişikliklere gidildi. Yarıştan sonra birçok kural yeniden ele alındı ve Bahreyn Uluslararası Pisti gibi büyük kaçış alanları ile araçların bariyerlere çarpmadan önce yavaşlamasının sağlandığı yeni pistler inşa edildi. HANS sistemi (Kafa ve Boyun Destek Sistemi) adı verilen destek sistemleriyle sürücülerin başından darbe almasının engellenmesi amaçlandı.San Marino'da hayatını kaybeden Senna, yaklaşık 500.000 kişinin katıldığı devlet töreni ile ülkesi Brezilya'da toprağa verildi. İtalyan savcılar altı kişi hakkında Ayrton Senna'nın ölümü ile ilgili olarak adam öldürmek suçundan dava açtı; fakat sonraları bu kişilerin beraatine karar verildi. Toplam 11 yıldan uzun süren temyiz süreci sonucunda, verilen beraat kararı onaylandı.
Pilotların yarışa başlayacakları sıralamayı belirleyecek turların 29 Nisan Cuma günü yapılan bölümünde Jordan pilotu Rubens Barrichello Variante Bassa virajında 225 km/sa (140 mil/sa) süratle, pisti sınırlayan bordürlere (kerb) çarpınca, otomobili havalandı. Araç, yere düşene kadar, havada birkaç kez takla attı. Brezilyalı pilot, lastik bariyerlerin üstüne düşen araçtan bilinci kapalı olarak çıkarıldı. Sağlık ekiplerinin olay yerinde müdahalesinin ardından hastaneye kaldırıldı. Barichello bir sonraki gün piste dönse de burnundaki kırık ve kolundaki alçı yarışmasına engeldi. Kazadan on yıl sonra, San Marino'da Williams-Renault takımıyla yer alan Damon Hill o anki duygularını "Hepimiz içimizdeki sesi dinlemeyerek yarışa devam ettik; kendimizi araçlarımızın tank gibi sağlam olduğuna, ufak sorunlar olsa da önemli bir şey olmayacağına inandırdık" şeklinde dile getirdi.
Sıralama turlarının bitimine yirmi dakika kala, Simtek ile yarışan Roland Ratzenberger Villeneuve virajını alamadı; neredeyse dik açıyla karşı bölümdeki beton bariyerlerle çarpan pilot ağır yaralandı. Aracın sürücü bölümü zarar görmemiş olsa da, çarpmanın etkisi bazal kafatası kırığına neden oldu. Formula 1'de ilk sezonunu geçiren Ratzenberger'in, kazadan bir önceki turda Acque Minerali şikanında bordürlerden geçince, aracının ön kanadı hasar görmüştü. Olayın arkasından Avusturyalı pilot pite girmek yerine turuna devam etti. 306 km/sa (190 mil/sa) hıza ulaşan aracın ön kanadındaki bu problem, pilotun kontrolü kaybetmesine yol açtı.Doktorlar Ratzenberger'e müdahale ederken sıralama turları durduruldu. Yaklaşık 25 dakika sonra mücadele yeniden başladı ancak Williams ve Benetton'un da içinde olduğu takımlar sıralamalara devam etmedi. Olayların ardından hastaneden yapılan açıklamada Ratzenberger'in kazadaki yaralanmalara bağlı olarak hayatını kaybettiği duyuruldu. Böylece Riccardo Paletti'nin 1982 Kanada Grand Prix'teki kazasından sonra, ilk kez ölümlü bir yarış haftası yaşandı. Elio de Angelis'in Paul Ricard Pisti'nde Brabham'la yaptığı test sürüşlerinde ölümünün üzerinden ise sekiz yıl geçmişti. O dönemde Formula 1 pist sağlık ekibinin başında olan Profesör Sid Watkins anılarında Ayrton Senna'nın, ölüm haberine tepkisini "Ayrton yıkılmıştı ve omuzumda ağladı." şeklinde aktardı. Watkins "Daha ne yapman lazım? Üç defa şampiyon oldun, açık farkla en hızlı sürücüsün. Hadi burada bırak ve balık tutmaya gidelim" diyerek Senna'yı yarışmamaya ikna etmeye çalıştığını; ancak onun "Sid, bizim kontrolümüzde olmayan şeyler var. Yarışı bırakamam, devam etmeliyim." şelinde karşılık verdiğini yazdı.Senna sıralamalarda, şampiyona lideri Michael Schumacher'in önünde yer almayı başararak, pol pozisyonunun sahibi oldu. Gerhard Berger üçüncülüğü ve Senna'nın takım arkadaşı Damon Hill dördüncü sırayı aldı. Ratzenberger'in kaza yapmadan önce yaptığı derece ise yarışa 26. sırada başlamasına imkân tanıyordu.
Yarışın başlamasıyla birlikte motoru çalışmayan Benetton sürücüsü J.J. Lehto pist üzerinde kaldı. Arka bölümden kalkan Pedro Lamy, görüş açışı diğer araçlar tarafından kapatılınca, Lehto'nun Benetton'unu göremeyerek arkadan çarptı. Çarpışmanın etkisiyle aracın lastikleri ve gövdeden parçalar koptu; seyircileri koruyan güvenlik bariyerini aşan bu cisimler dokuz kişide küçük yaralanmalara sebep oldu. Kazanın ardından güvenlik aracı piste girdi. Geçişlerin yasak olduğu güvenlik aracının pilotların önünde yer aldığı bu bölüm, pilotlar düşük hızda seyrettiğinden lastik sıcaklıklarının düşmesine yol açtı. Yarıştan önce pilotların basın toplantısında, Senna ve Gerhard Berger 1993 sezonunda Formula 1'e tekrar giren güvenlik aracının, lastiklerin sıcaklığını koruyacak hızla gitmediği için kaygılarını dile getirmişti. Daha sonra parkurun temizlendiği uyarısıyla güvenlik aracı pistten çıktı ve mücadele yeniden başladı. İki tur sonra, Micheal Schumacher'in önünde yer alan Senna'nın aracı, Tamburello virajında yoldan çıktı; hızı 306 km/sa (190 mil/sa)'ten 211 km/sa (131 mil/sa)'e kadar düşen Senna beton duvara çarparak durabildi.
Yerel saatle 14:17'de gerçekleşen kazadan sonra yarışan durduğunu gösteren kırmızı bayraklar sallandı ve Senna'nın tedavisi için, Sid Watkins olay yerine geldi. Bir yarışta kırmızı bayraklar sallandığında araçların yavaşlaması, pit alanına dönmesi ve yeni uyarıya kadar beklemesi gerekiyordu. Bu sağlık ekipleri ve diğer pist görevlilerinin kaza alanına rahat ulaşması ve güvenli bir şekilde çalışmalarını sağlıyordu. Senna'nın kazasında yaklaşık on dakika sonra Larrousse takımı yanlışlıkla pilotlarından Érik Comas'a, yarış halen kırmızı bayraklarla durdurulmuş durumdayken, piste çıkış izni verdi. Görevliler neredeyse son sürat kaza bölgesine yaklaşan sürücüyü durdurmak için öfkeyle müdahale etti. Eurosport yorumcusu John Watson durumu "Şu ana kadar hayatımda gördüğüm en saçma şey" sözleriyle aktardı. Hiçbir kişiye veya araca çarpmayan Comas, kazayı gördükten sonra yarış alanını terk etti. Senna'nın tedavisi sırasında gösterilen (ana yayıncı RAI tarafından) sahneler durumu çok canlı olarak gösterince, BBC kendi kamerasını pit alanına çevirmeyi tercih etti. BBC yorumcusu Murray Walker sıkça, dünyaya canlı yayınlanan bu görüntüleri kesmeye çalışırken, bir yandan da izleyenlere aktarmak zorunda olmanın ne kadar üzücü olduğunu belirtti. Hurdaya dönen Williams'tan çıkarılan Senna havayolu ile Bologna yakınlarındaki Maggiore Hastanesi'ne kaldırıldı. Kazadan 37 dakika sonra, yerel zaman ile 14:55'te, yarış yeniden başladı.
Yeniden başlayan mücadelede sonuç, durdurulan ilk yarış ve sonraki ikinci yarışın toplamına göre belirlenecekti. Başlangıçtan sonra liderliği alan Gerhard Berger olsa da, kazayla kesilen ilk bölümde Berger'den önde olan Schumacher, toplamda da birinci durumdaydı. Alman pilot 12. turda yarışta ilk sırayı ele geçirdi; bundan dört tur sonra aracında kontrol problemi yaşayan Berger yarış dışı kaldı. Daha sonra Schumacher pite girince geçici olarak yerini Larini aldı ancak onun da pite girmesiyle sıralama eski haline döndü.Bitime on tur kala, Minardi sürücüsü Michele Alboreto pit alanını terkederken kopan arka lastiği, iki Ferrari ve bir Lotus mekanik çalışanına çarptı; bu kişiler tedavi için hastaneye götürüldü.Michael Schumacher, Nicola Larini ve Mika Häkkinen'in önünde yarışı kazanarak 1994 Formula 1 sezonunda yapılan 3. yarışta alınabilecek en fazla puan olan 30'a ulaştı. Larini ise kariyerinde ilk kez podyuma çıktı; San Marino ayrıca pilotun kariyerinde puan kazandığı iki yarıştan biri oldu. Ödül töreninde Ayrton Senna ve Roland Ratzenberger için şampanyalarla kutlama yapılmadı.
Schumacher'in yarışı tamamlamasından iki saat yirmi dakika sonra, yerel saat ile 18:40'ta, Dr. Maria Teresa Fiandri Ayrton Senna'nın öldüğünü açıkladı. Senna'nın resmi ölüm saati 14:17 olarak duyuruldu; bu da sürücünün kaza anında hayatını kaybettiğini gösteriyordu. Yapılan otopside ölüme, aracın süspansiyonundan bir parçanın sürücünün kaskı ve kafatasını geçerek verdiği zararın yol açtığı tespit edildi.1981'de yapılan 1994 Imola parkuru bir daha Formula 1 yarışlarına ev sahipliği yapamadı. Pistte yarıştan sonra büyük değişiklikler yapılmıştı. Bunlar arasında Gerhard Berger (1989), Nelson Piquet (1987) ve son olarak Ayrton Senna kazalarının yaşandığı, hızlı dönüşten sonra yavaş şikandan oluşan Tamburello virajı da bulunmaktaydı. Bunun yanında FIA Formula 1 aracının özelliklerini belirleyen kurallarını yeniden yapılandırdı; 1995'te tüm takımlara 1994 sezonundaki araçlardan tamamen farklı yeni otomobiller tasarlamaları zorunluluğu getirildi. Yarış sabahı Senna ve Berger'in dillendirdiği endişeler, Grand Prix Sürücüler Birliği'ni (GPDA) bir sonraki yarış olan Monako Grand Prix'te yeniden oluşuma yöneltti. İlk olarak 1961'de kurulan GPDA, 1982 yılında dağılmıştı. Imola'daki kazaların ardından tekrar ortaya çıkışın amacı, standartların yükseltilmesi için sürücülerin fikirlerinin ortaya konmasına imkân tanımaktı. 1994 Monako Grand Prix'te başlama çizgisindeki ilk iki yer Brezilya ve Avusturya bayraklarının renkleriyle boyandı ve hayatın kaybeden iki pilotun anısına boş bırakıldı. Williams ve Simtek takımları Monako'ya tek araçla katıldı. Ayrıca yarış öncesi bir dakikalık saygı duruşunda bulunuldu.
Senna için 5 Mayıs 1994'te Brezilya'nın São Paulo kentinde devlet töreni düzenlendi. Yaklaşık 500.000 kişi caddelerde tabutun geçişini takip etti. Senna'nın rakiplerinden Alain Prost, tabutunu taşıyanlar arasındaydı. Formula 1 çevrelerinin büyük bölümü cenazeye katılırken, Formula 1'in yönetim teşkilatı FIA'nın başkanı Max Mosley ise 7 Mayıs 1994'te Avusturya'nın Salzburg kentinde Ratzenberger için yapılan törene katıldı. 10 yıl sonraki bir basın toplantısında Mosley "Ben onun törenine gittim çünkü herkes Senna'nın cenazesine katıldı. Oraya da birilerinin gitmesinin önemli olduğunu düşündüm." diye açıklamıştı.Ekim 1996'da FIA, McLaren ve Mercedes-Benz ile işbirliği yaparak, sürücülerin kafalarına gelebilecek etkileri sınırlamak için araştırmalara başladı. Mercedes HANS (Kafa ve Boyun Desteği) sisteminin üreticileriyle, Formula 1'e uyarlama için bağlantıya geçti. HANS, ilk olarak 1991'de, kazalarda kafa ile boyunu koruyarak, Ratzenberger'in ölümüne yol açan bazal kafatası kırıklarını engellemek üzere üretilmişti. İlk testleri başarılı olan sistem için 2000 San Marino Grand Prix'inde sunulan son raporda HANS kullanımının tavsiye edildiği açıklandı. 2001 sezonunun başından itibaren ise kullanım zorunlu hale geldi.2000 İtalya Grand Prix ve 2001 Avustralya Grand Prix'te kazaların direk etkisiyle hayatını kaybeden pist görevlileri olsa da, Senna halen bir Formula 1 kazasında Jules Bianchi'den önce ölen son sürücüdür.
İtalyan savcılar Senna'nın ölümü ile ilişkili olarak altı kişi hakkında yasal işlem başlattı. Bu isimler Williams takımından Frank Williams, Patrick Head ve Adrian Newey; Autodromo Enzo e Dino Ferrari pistinin sahiplerini temsilen Fedrico Bendinelli; pist direktörü Giorgio Poggi ve yarış direktörü Roland Bruynseraede'ydi. 16 Aralık 1997'deki mahkeme kararı bu altı kişinin, ölüme sebebiyet suçlamasından, beraatine hükmetti. Mahkemede pilotun ölüm sebebi, aracın ön bölümünde yapılan değişiklik olarak belirtildi. Aracın bu kısmı Senna'nın isteğiyle parçalanmış ve daha rahat edebileceği şekilde kaynaklanmıştı.
Mahkeme kararının ardından, savcı Patrick Head ve Adrian Newey için temyize başvurdu. 22 Kasım 1999'da ortaya çıkan yeni bir kanıt olmadığı için yapılan başvuru reddedildi. İtalyan Ceza Kanunu'nun 530. maddesi gereğince suçlamalar "oluşmamış fiil" olarak nitelendi. Bu karar Ocak 2003'te İtalyan Yargıtayı tarafından 530. maddenin yanlış yorumlandığına hükmedilerek bozuldu ve yeniden yargılama istendi. Son olarak 27 Mayıs 2005 tarihinde Head ve Newey suçsuz bulundu.
AtlasF1 'The Races we Remember' (Unutmadığımız Yarışlar) Serisi:1990'lar (İngilizce)
1995 Japonya Grand Prix (resmi adıyla XXI Fuji Television Japonya Grand Prix) 29 Ekim 1995 tarihinde Suzuka Pisti'nde gerçekleştirilmiş olan Formula 1 yarışıdır. Yarış, 1995 Formula 1 sezonunun 16. ve sondan bir önceki etkinliğidir. 53 tur üzerinden düzenlenen yarışı pol pozisyonundan başlayan Michael Schumacher kazanmıştır. McLaren'le yarışan Mika Häkkinen ikinci sırayı alırken üçüncülük Benetton'un ikinci pilotu Johnny Herbert'in olmuştur.Ferrari pilotu Jean Alesi yarışa ikinci sırada başlamış ancak aracının yarış başlamadan hareket ettiği gerekçesiyle 10 saniye dur-kalk cezası almıştır. Bunun ardından ikinci sıraya değin yükselen Alesi 25. turda yarışı terketmiştir. Schumacher'in Sürücüler Şampiyonası'ndaki rakibi Damon Hill ise Britanya medyasının sert eleştirileriyle yüz yüze kaldığı bir dönemde yarışa dördüncü sırada başlamış ve Alesi'nin yarış dışı kalmasının ardından ikinci sıraya yerleşmiş; ancak, bu konumunu 40. turda pist dışına çıkarak yitirmiştir.Sezonun dokuzuncu birinciliğine imza atan Schumacher 1992'den bu yana Nigel Mansell'a ait olan bir sezonda en fazla sayıda yarış kazanma rekorunu yinelemiştir. Williams'la arasındaki puan farkını artıran Benetton da Markalar Şampiyonluğunu sezonun bitimine bir yarış kala garantilemiştir.
Sezonun sondan bir önceki yarışına gelirken Benetton sürücüsü Michael Schumacher Sürücüler Şampiyonluğunu elde etmiş bulunmaktaydı. Bir önceki yarış olan Pasifik Grand Prix'sini kazanan Schumacher puanını 92'ye yükseltmiş ve en yakın rakibi Damon Hill'le arasındaki puan farkını 33'e çıkarmıştı. Ne var ki, Markalar Şampiyonası için yarış hala sürmekteydi. 123 puanla ilk sırada olan Benetton'u 102 puanlı Williams izliyordu ve son iki yarışta alınabilecek olan 32 puan şampiyonu değiştirmeye yeterliydi. Daha evvelki yarışlardaki zayıf performansından dolayı yarıştan önceki hafta boyunca İngiliz medyası tarafından ağır biçimde eleştirilen Hill, Williams'ın 1996 sezonunda Heinz-Harald Frentzen ya da Gerhard Berger'le yarışmak istediği yönünde çıkan söylentilere de konu olmuştu. Tüm bunlara karşın, Williams takım patronu Frank Williams sezonun son iki yarışı öncesi Hill'i açıkça desteklemekteydi.
Yarış öncesi iki takımda sürücü değişiklikleri yapıldı. Bunlardan ilki, sezonun beşinci yarışı olan Monako Grand Prix'sinden bu yana Sauber adına yarışan Jean-Christophe Boullion'un yerine Karl Wendlinger'ın getirilmesiydi. Takımdan ayrılan Avusturyalı pilot 1994 Monako Grand Prix'sinde geçirdiği kaza sonucu komaya girmiş ve uzun bir süre yarışamamıştı. Diğer sürücü değişikliği ise geçirdiği apandisit ameliyatı nedeniyle Pasifik Grand Prix'sine katılamayan Mika Hakkinen'in McLaren'e dönüşüydü.
Yarıştan önce, biri cuma sabahı, diğeri cumartesi sabahı olmak üzere iki alıştırma seansı gerçekleştirildi. 1 saat 45 dakikalık süreyle yapılan seanslar boyunca pistler kuruydu. İlk seansın en hızlı sürücüsü 1:40.410'luk bir derece elde eden Schumacher olurken Hakkinen saniyenin beşte biri farkla ikinci sırayı almıştır. Bundan sonraki dört sırayı Williams ve Ferrari pilotları elde etmiştir. Seans sonunda Hill ve David Coulthard üçüncü ve beşinci, Ferrari pilotları Jean Alesi ve Berger dördüncü ve altıncı sırayı elde etmişlerdir. İkinci seansta 1:40.389'luk zamanla Schumacher'i geride bırakan Häkkinen'i Jordan adına yarışan Eddie Irvine saniyenin onda üçü farkla izlemiştir. Williams pilotu Hill üçüncülüğü elde ederken Schumacher dördüncü olmuştur. İlk seanstakine benzer biçimde takım arkadaşını geride bırakan Alesi beşinci sırayı alırken Berger sekizincilikle yetinmek zorunda kalmıştır. Ferrarileri ayıran pilotlar Sauber'den Frentzen ve Williams'tan Coulthard'dır. Williams sürücüleri Hill ve Coulthard pist dışına çıkmış olmalarına karşın seansı ilk 10'da tamamlamayı başarmışlardır.
Sıralama turları, cuma ve cumartesi öğleden sonraları yapılan birer saatlik iki seans biçiminde düzenlenmekteydi. İki seans sonunda elde edilen en iyi zaman sürücünün yarışa başlama sırasını belirliyordu. Benetton B195'le yarışan Schumacher 1:38.023'le kariyerindeki 10. pol pozisyonu kazanırken bu pilotu saniyenin onda sekizi farkla izleyen Alesi yarışa ikinci sıradan başlama hakkını elde etmişti. Benetton'un sergilediği başarımdan büyük mutluluk duyan Schumacher duygularını şu sözlerle dile getirmiştir: "Böyle bir araçla yalnızca birkaç kez karşılaştım [...] Sanırım yarış için kendimi güvende hissedebilirim." Alesi elde ettiği sıradan hoşnut görünüyordu ancak cuma seansında kaza yapmasına yol açan mekanik sorun nedeniyle endişeliydi, Ferrari takımının kendisinden bilgi sakladığını iddia ediyordu. Sezon sonunda Ferrari'yle yollarını ayırması beklenen Alesi'nin takım çalışanlarıyla ilişkisi giderek gerginleşmekteydi. McLaren pilotu Hakkinen üçüncü sırayı elde ederken yarışa dördüncü sırada başlayacak olan Hill, Schumacher'den bir saniye kötü bir derece elde etmişti. Daha önce Belçika Grand Prix'sine üçüncü sırada başlama hakkını kazanan Hakkinen kendisi için sezonun en iyi derecelerinden birini elde ederken takım arkadaşı Mark Blundell kendisinden beklenmeyecek ölçüde başarısız bir sıralama turları başarımı sergilemiştir. Sıralama turlarının ilk bölümünde duvara çarpan Blundell aracının aşırı hasar almasından ötürü herhangi bir zaman kaydedememiştir. Cumartesi günü yapılan ısınma seansında da 130R virajında ciddi bir kaza geçiren sürücü yapılan doktor muayenesi uyarınca sıralama turlarının ikinci bölümüne katılmamıştır. McLaren pilotu böylece herhangi bir tur zamanı elde edememiş ve yarışa son sıradan başlamak zorunda kalmıştır. Cumartesi günü yapılan sıralama turları seansında Ligier ile kaza yapan Aguri Suzuki ise hastaneye kaldırılmış ve kaburga kemiğindeki kırık nedeniyle yarışa katılamamıştır.
Pist yüzeyinin yarış boyunca nemli olması tur zamanlarının bir gün önce yapılan alıştırma turlarında elde edilen derecelerden kötü olmasına yol açmıştır. Sürücüler JST (GMT + 10) itibarıyla 09:30'da piste varmışlar ve yarım saatlik bir ısınma seansına katılmışlardır. Sıralama turlarında bekleneni veremeyen Williams pilotları ıslak zeminde daha başarılı sonuçlar elde etmişlerdir. Hill 2:00.025 ile sabahın en iyi derecesini elde ederken takım arkadaşı Coulthard üçüncü sırayı almış, bu iki pilotu ayıran sürücü ise Schumacher olmuştur. Hill'i saniyenin onda sekizi farkla izleyen Alesi ise dördüncü sırayı elde etmiştir. Yarışa başlama hakkını elde eden 24 araçtan 22'si pistte hazır bulunmuş, sıralama turlarında ciddi bir kaza geçiren Suzuki ve Forti model aracı vites kutusu sorunu yaşayan Roberto Moreno yarışa başlayamamıştır. Yarışların Suzuka'da düzenlenmeye başladığı 1987'den bu yana ilk kez biletler erken tükenmemiş, üç Japon pilotun yer almasına rağmen yarışa gösterilen ilgi beklentilerin altında kalmıştır.JST itibarıyla 14:00'te başlayacak olan yarışa tüm takımlar ıslak zemin lastikleriyle hazırlanmışlardı. Yarışa ilk sıradan başlayan Schumacher ilk virajı sorunsuz atlatırken ikinci sıradaki Alesi, erken hareket etmekten dolayı yarış gözlemcileri tarafından üçüncü turda 10 saniye dur-kalk cezasına çarptırılmış ve piste ancak onuncu sırada dönebilmişti. Alesi'nin takım arkadaşı Berger de çıkış hatası yaptığı gerekçesiyle aynı cezaya çarptırılmıştır. Yarışa orta sıralardan başlayan Footwork pilotu Gianni Morbidelli, Wendlinger'ın ilk virajda kendisine arkadan çarpması sonucunda pist dışına çıkmış ve aracının motorunun durması nedeniyle yarış dışı kalmıştır. Pistin kurumaya başladığını gözlemleyen Alesi yedinci turda pite girerek düz lastiklere geçmiştir. Piste dönüşünü izleyen turlarda art arda en iyi tur zamanlarına imza atan Alesi'nin diğer pilotlarla arasında tur başına en az beş saniyelik fark bulunuyordu. 10. turda düz lastikler için pite giren Schumacher ilk sırayı Hakkinen'e bırakmış ancak bu sürücü de bir sonraki turda pit-stop yapmıştır. 15. sıra için Minardi pilotu Pedro Lamy'yi geçmeye çalışırken spin atan Alesi kısa sürede kazandığı avantajı yitirmiş, ancak 10. turun son şikanında Hill'i geçerek ikinci sıraya yükselmeyi başarmıştır. Alesi'nin düz lastiklerle ulaştığı hızı gören diğer takımlar da pilotlarını pite çağırmışlardır.
Jordan pilotu Rubens Barrichello 15. turun son virajında Irvine'dan geç fren yapmaya çalışırken spin atmış ve bu arada takım arkadaşının aracına da zarar vermiştir. Pist dışına çıkan Barrichello lastikten engellere doğru sürüklenmiş ve aracının arka kanadının kırılması nedeniyle yarış dışı kalmıştır. Irvine 20. turda ise Frentzen'le çarpışmış ancak bundan zarar görmeyerek yarışı sürdürebilmiştir. Ön kanadı zarar gören Frentzen ise pite girmek zorunda kalmıştır. Ön bölümde ise yarışı düz lastiklerle sürdürmesine rağmen Schumacher, Alesi'nin hızına ayak uyduramamış ve iki pilot arasındaki fark 25. turda altı saniyeye düşmüştür. Ne var ki, Ferrari 412T1 model aracıyla diferansiyel sorunu yaşayan Alesi bu turda yarış dışı kalmıştır. Daha sonra yapılan incelemelerle bu sorunun ön akstan kaynaklandığı anlaşılmıştır. İkinci pit stopunu 31. turda yapan Schumacher ilk sırayı Hill'e bırakmış, 33. turda yarışın en hızlı tur zamanını gerçekleştirmiş ve bir sonraki turda Hill'in pite girmesiyle yeniden liderliğe yükselmiştir. Onları izlemekte olan Häkkinen ve Coulthard üçüncü ve dördüncü sırada yer almaktaydı, ama Coulthard, Häkkinen'den altı tur sonra pite girerek üçüncü sıraya çıkmıştır. Benetton'un ikinci pilotu Johnny Herbert ikinci pit stoplar öncesi beşinci sıradayken onun hemen arkasında Irvine bulunmaktaydı.Bu arada yağış yeniden başlamıştı, fakat pistin sonunda yer alan Kaşık Virajı dışındaki bölümler hala kuruydu. Hill, pit stopundan iki tur sonra Kaşık Virajı'nda pistten çıkmış ve ön kanadı hasarlı bir biçimde yarışa dönene dek Williams pilotları ikinci ve üçüncü sırada bulunuyorlardı. Hill tekrar hareket edince dördüncü sıraya düşmüştü, sonra ön kanadının değiştirilmesi için pite girdi. Pitten beşinci sırada ayrılan Hill, pit alanında hız sınırlarına uymadığı gerekçesiyle 10 saniye dur-kalk cezasına çarptırıldı.  Coulthard da Kaşık Virajı'nda çakıllı alandan geçerek takım arkadaşının yaptığı hatayı yapmış ve fazla zarar görmeden çıkacak gibi görünüyordu ki, sonraki şikan olan 130R'de hız kesmek isterken aracının içine giren çakıllardan birinin fırlaması ile kontrolü kaybetti ve çakıl tuzağına saplandı. Hill, daha dur-kalk cezasını almadığı için takım yöneticileri ona telsizle hızlanma talimatı verdiler. Ancak, Hill Kaşık Virajı'nda spin attış ve 10 saniye dur-kalk cezası için pite giremeden yarış dışı kaldı. Blundell, Irvine ve Frentzen de Kaşık Virajı'nda pistten çıkmışlar ancak bu pilotların tümü yarışı tamamlayabilmiştir. En yakın takipçisinin yarış dışı kalmasıyla rahatlayan Schumacher 53 tur üzerinden düzenlenen yarışı 1:36:52.930'luk dereceyle bitirmiş ve sezonun dokuzuncu birinciliğine imza atmıştır. Bu zafer ve Herbert'in elde ettiği üçüncülük, ayrıca Hill ve Coulhthard'ın çekilmiş olmaları sonucu Benetton'a 1995 Markalar Şampiyonluğunu da getirdi. McLaren'i ile Schumacher'i 20 saniye geriden izleyen Häkkinen ikinci olurken Jordan pilotu Irvine dördüncü sırayı almış, Ligier adına yarışan Olivier Panis ve Tyrrell sürücüsü Mika Salo puan alan diğer pilotlar olmuşlardır. Yarışa son sırada başlamasına rağmen Blundell yedinci sırayı elde etmiştir, Salo'nun yalnızca 1.6 saniye gerisinden. Yarışı tamamlayan diğer pilotlar Frentzen, Luca Badoer, Wendlinger, Lamy ve Taki Inoue'dur.
Bu, Schumacher'in Benetton takımıyla kazandığı son birincilik olmuştur çünkü sürücü 1996 sezonu için Ferrari'yle anlaşmaya varmıştır. Herbert de Schumacher'in görüşlerine katılarak Benetton'un "muhteşem bir iş çıkardığını" söylemiştir. Hill ise hem bu yarışta aldığı sonuçtan hem de sezonun genelinden pek hoşnut değildi. Hill, sonradan şu değerlendirmeyi yapmıştır:
Hill'in yarış dışı kalmasından ötürü 10 saniye dur-kalk cezası için pite girmediği gerekçesiyle Williams takımı,  Uluslararası Otomobil Federasyonu (FIA) tarafından 10000 Amerikan doları para cezasına çarptırıldı. Hill 2008 yılında Motor Sport dergisine verdiği bir demeçte "1995 sezonunun kendisi ve takımı için kötü bir anı olduğunu" söylemiştir. Pilot, Frank Williams ve Patrick Head'in kendisini 1997 sezonunda takımda görmek istemediklerini düşündüğünü de açıklamıştır.1980 Formula 1 Dünya Şampiyonu Alan Jones Alesi'yi överek bu sürücünün "Grand Prix yarışları tarihine geçecek bir başarı sergilediğini" belirtmiştir. Alesi de ön arkının zarar görmeseydi birinciliği sonuna dek kovalayacak olduğunu söylemiştir. Aracının yarışa erken başladığına inanmadığını ekleyen pilot, yine de aracın yolun eğimli olması nedeniyle birkaç santimetre ilerlediğini kabul etmiştir. Alesi 2009 yılında Autosport dergisinde yayımlanan röportajında olası bir cezayı önlemek için yarıştan önce yarış direktörüne gittiğini ve ceza kararının ardından çok öfkelendiğini söylemiştir. Berger de aldığı cezaya sorgulamış ve aracının yeşil ışık yanmadan harekete geçmediğini iddia etmiştir.

2003 İstanbul saldırıları, 15 ve 20 Kasım 2003 tarihlerinde, Türkiye'nin İstanbul şehrindeki dört farklı noktada, bomba yüklü ikişer kamyonetin infilak ettirilmesiyle gerçekleştirilen bir dizi intihar saldırısı.
15 Kasım günü yerel saatle 9.30 (UTC+02.00) civarında Şişli'deki Bet İsrael Sinagogu, 9.34 civarında ise Beyoğlu'ndaki Neve Şalom Sinagogu'nun önünde birer kamyonet infilak etti. Patlamalar sonucunda saldırganlar dâhil 28 kişi öldü, 300'den fazla kişi yaralandı. Olaydan beş gün sonra, 20 Kasım günü, yine bomba yüklü kamyonetlerle 10.55 civarında Beyoğlu'ndaki Birleşik Krallık İstanbul Başkonsolosluğu'na, 11.00 civarında ise Beşiktaş'taki HSBC Genel Merkezi binasına iki farklı saldırı düzenlendi. İkinci saldırılarda 31 kişi hayatını kaybederken 450'nin üzerine kişi yaralandı. Toplamda ise 4 intihar eylemcisi dâhil 59 kişi öldü, 750'den fazla kişi saldırılardan yaralı olarak kurtuldu.
Saldırılar sonrasında başlatılan soruşturmalar sonucunda eylemleri el-Kaide'nin Türkiye yapılanmasının gerçekleştirdiği tespit edildi. Dört saldırıyla ilgili olarak Şubat 2004'te 69 sanıkla başlatılan ve yapılan eklemelerle 76 sanığa ulaşan yargı süreci Nisan 2007'de sonuçlandı ve 7'si müebbet olmak üzere 48 sanık çeşitli kademelerde hapis cezalarına çarptırıldı. Örgütün üst düzey yöneticilerinden olduğu öne sürülen ve saldırılar sonrasında Irak'a kaçan bazı isimler burada ölürken bir kısmı ülkedeki güvenlik güçlerince tutuklandı. Yargıtay'ın davada alınan kararları bazı sanıklar yönünden bozması sebebiyle yeniden yapılan yargılama sonrasında ise 16 sanık hakkında çeşitli kademelerde hapis cezalarına hükmedildi.
15 Kasım 2003 günü gerçekleştirilen ilk saldırılar, İstanbul'da bulunan iki sinagoga, Yahudilerce kutsal sayılan ve Şabat olarak adlandırılan cumartesi günü yaşandı. Yerel saatle 09.30 (UTC+02.00) civarında, Şişli ilçesindeki Nakiye Elgün Sokağı'nda bulunan Bet İsrael Sinagogu'nun önüne park etmiş olan bomba yüklü kamyonet infilak etti. Patlamayla birlikte sinagogda bulunanlar, sokaktakiler ve çevredeki binalarda yer alanlar dahil olmak üzere pek çok kişi hayatını kaybederken sinagog ile çevresinde bulunan binalarda hasar oluştu.İlk patlamadan yaklaşık dört dakika sonra, 09.34 civarında, Beyoğlu ilçesindeki Büyük Hendek Caddesi üzerinde yer alan Neve Şalom Sinagogu'nun yanından geçen bomba yüklü kamyonetin patlamasıyla ikinci bir saldırı gerçekleşti. Patlama sırasında sinagogdaki üç ayrı salonda dua okunmakta, aynı zamanda bir çocuğun Bar Mitsva töreni yapılmaktaydı. Daha önce uğradığı saldırılar sonrasında sinagogun duvarları güçlendirilmiş olduğundan yapı içerisinde fazla hasar olmazken sinagogun dış cephesi ile civardaki binalarda hasar oluştu ve sokakta bulunan kişiler patlamanın etkisiyle hayatını kaybetti. Patlamanın olduğu yerde yaklaşık üç metre çapında ve iki metre derinliğinde bir çukur oluştu.Saldırıların ardından her iki bölgeye de İstanbul Büyükşehir Belediyesi İtfaiye Daire Başkanlığı, Sağlık Daire Başkanlığı, Yol Bakım Müdürlüğü, Mezarlıklar Müdürlüğü, İGDAŞ ve İSKİ ekipleri gönderildi. Patlama sebebiyle oluşan enkazın altında kalanlar arama-kurtarma ekiplerince çıkarıldı ve çevredeki farklı sağlık kuruluşlarına gönderildi. İsrail'den gelen arama-kurtarma ve kimlik tanımlaması konularında uzman yedi kişilik ZAKA ekibi de patlamalar sonrasındaki çalışmalarda yer aldı.
İlk saldırı 10.55 (UTC+02.00) civarında, Beşiktaş ilçesinin Levent mahallesindeki Büyükdere Caddesi üzerinde yer alan HSBC Genel Müdürlüğü binası önüne park etmiş durumdaki bomba yüklü kamyonetin patlamasıyla gerçekleşti. Bina içinde ve çevresinde bulunan kişilerden ölen ve yaralananlar olurken patlama sonrasında binanın yer üstünde bulunan ilk altı katı kullanılamaz hâle geldi ve yapının ön kısmında hasar oluştu. Binanın içerisinde, patlama olduğu sırada hareket hâlinde bulunan asansör de düştü.Yaklaşık beş dakika sonra, 11.00 civarında Beyoğlu'ndaki Meşrutiyet Caddesi üzerinde bulunan Birleşik Krallık İstanbul Başkonsolosluğu'na doğru hareket eden bomba yüklü kamyonetin infilak etmesiyle ikinci saldırı gerçekleştirildi. Patlama sonrasında ölü ve yaralılar olurken başkonsolosluğun ön bahçe duvarı yoldan geçen araçların üzerine yıkıldı ve bahçesinde yangın çıktı. Başkonsolosluk binasının yanında çevredeki binalar da hasar görürken çevredeki araçlarda da hasar oluştu.HSBC Genel Müdürlüğü binasına gerçekleştirilen saldırı sonrasında olay yerine gelen polis, güvenlik şeridi çekerek delil toplama çalışmalarına başladı. Bölgedeki elektrik ve doğalgaz hatları kesilirken metro seferleri durduruldu. Bina içindeki yaralılar ve diğer personellerin arka kapıdan tahliye edildi. Bölgeye sevk edilen itfaiye, sivil savunma, il sağlık müdürlüğü, polis ve başkonsolosluk görevlileri arama-kurtarma çalışmaları gerçekleştirdi. Polis ise başkonsolosluk çevresine güvenlik şeridi çekti. Gün içerisinde Levent'teki patlamaların olduğu bölgeye gelen İçişleri Bakanı Abdülkadir Aksu, İstanbul Valisi Muammer Güler ve İstanbul İl Emniyet Müdürü Celalettin Cerrah da incelemelerde bulundu. Öte yandan saldırılardan sonraki birkaç saat içerisinde Galleria'ya yapılan bomba ihbarı sonrasında Galleria, Akmerkez ve Carousel tedbir amacıyla boşaltılsa da ihbar asılsız çıktı.
Saldırıların gerçekleştiği gün İstanbul İl Sağlık Müdürlüğü, saat 15.00 itibarıyla ölü sayısının 20, yaralı sayısının ise 257 olduğunu açıkladı. Birkaç saat sonra Sağlık Bakanı Recep Akdağ da ölen kişi sayısının 20 olduğunu ve patlamadan sonra 302 kişinin çeşitli hastanelere başvurduğunu söyledi. İçişleri Bakanı Abdülkadir Aksu ise tespit edilen yaralı sayısının 277 olduğunu açıkladı. Akşam saatlerinde İstanbul Emniyet Müdürlüğü tarafından yapılan açıklamayla ölü sayısının 23'e yükseldiği söylense de, bir süre sonra bu sayıyı 20 olarak düzeltti. Ertesi gün İstanbul İl Sağlık Müdürü Erman Tuncer, ölü sayısını 23 olarak tespit ettiklerini ve 4'ünün durumu ağır olmak üzere 71 yaralının hastanedeki tedavisine devam edildiğini bildirdi. 17 Kasım günü olay yerinde bir kadın cesedinin bulunmasıyla 24'e yükselen ölü sayısı, aynı gün, tedavi gördüğü hastanede hayatını kaybeden kişiyle birlikte 25 oldu. İstanbul Valisi Muammer Güler'in 19 Kasım'da yaptığı açıklamada, saldırılar sonucu 25 kişinin öldüğü, yaklaşık 300 kişinin ise yaralandığı belirtildi. 28 Kasım günü İstanbul Emniyet Müdür Yardımcısı Halil Yılmaz, saldırılarda toplam 27 kişinin öldüğünü açıkladı. Yaklaşık 3 aydır hastanede tedavi gören bir yaralının 9 Şubat 2004'te ölmesiyle birlikte ölü sayısı 28'e yükseldi. Diğer taraftan Bet İsrael Sinagogu'ndaki patlama sırasında sinagogda bulunan Türkiye Hahambaşısı İsak Haleva elinden yaralanırken Türk Musevi Cemaati Başkanı Bensiyon Pinto olaydan yara almadan kurtulmuştu.Valilikten alınan özel izin sonrasında Türk bayrağına sarılan saldırılarda ölen 6 musevinin cenazesi, Ortaköy Musevi Mezarlığı'nda düzenlenen tören sonrasında, 1986'da Neve Şalom Sinagogu'na düzenlenen saldırıda hayatını kaybetmiş olan 23 kişinin cenazesinin yer aldığı anıt mezarın ön bölümüne defnedildi.
Saldırıların gerçekleştiği gün İstanbul Valiliği Asayiş Harekât Merkezi tarafından yapılan açıklamada, HSBC Genel Müdürlüğü binasına yapılan saldırıda 11, Birleşik Krallık Başkonsolosluğu'na yapılan saldırıda ise 16 kişi olmak üzere patlamalar sonucunda saldırganlar dâhil 27 kişinin hayatını kaybettiği ve 450'den fazla yaralı olduğu belirtildi. 24 Kasım'da İstanbul İl Sağlık Müdürlüğünden yapılan yazılı açıklamaya göre saldırılarda yaralananlardan 432'sinin tedavilerinin tamamlanarak taburcu edildiği, 30 yaralının tedavisinin sürdüğü ve bunlardan 6'sının yoğun bakımda olduğu bildirildi. 28 Kasım günü İstanbul Emniyet Müdür Yardımcısı Halil Yılmaz, saldırılarda toplam 30 kişinin öldüğünü açıkladı. 13 Ocak 2004'te, tedavi altındaki bir yaralının hayatını kaybetmesiyle ikinci saldırılarda ölen kişi sayısı 31'e ulaştı.İlk patlamada ölenler arasında oyuncu ve seslendirme sanatçısı Kerem Yılmazer, ikinci patlamada ölenler arasında ise Birleşik Krallık'ın Türkiye Başkonsolosu Roger Short da bulunmaktaydı.
Muammer Güler, 19 Kasım'daki açıklamasında sinagog saldırılarında Beyoğlu'nda 58 bina üzerinde yapılan incelemede 9 ağır hasarlı, 3 orta hasarlı, 8 az hasarlı bina olduğunu ve 38 milyar TL zarar meydana geldiğini; Şişli'de ise 52 incelenen binanın 7'sinde orta, 12'sinde az hasar olduğunu ve 33 milyar TL'lik zarar meydana geldiğini belirtti. Ayrıca Beyoğlu'nda 15, Şişli'de ise 18 taşıtın kullanılamayacak hâle geldiğini ifade etti.İkinci saldırılar sonrasında Beyoğlu Belediye Başkanı Kadir Topbaş Beyoğlu'ndaki patlamada 38 binanın, Beşiktaş Belediye Başkanı Yusuf Namoğlu ise ilk belirlemelere göre Beşiktaş'ta 75 binanın hasar gördüğünü belirtti.
İki saldırıda da Isuzu marka kamyonetin kullanıldığı belirlenirken kamyonetler sırasıyla 34 UHK 68 ve 34 ZR 099 plakaları taşıyordu. HSBC Genel Müdürlüğü binasına yapılan saldırının 34 UVD 06 plakalı, Birleşik Krallık Başkonsolosluğu'na yapılan saldırının ise 34 VCV 25 plakalı 1995 model beyaz renkli kapalı kasa Hino marka kamyonetlerle gerçekleştirildiği tespit edildi. Saldırılarda, amonyum nitrat ve nitroselüloz içeren el yapımı bombaların kullanıldığı belirlendi. Yaklaşık 300-400 kilogram oldukları tahmin edilen bombalar büyük bidonlar içine yerleştirilmiş, bidonlar çuvallara sarılarak kamyonetlere konulmuş ve deterjan paketleriyle kamufle edilmişti.Adli Tıp Kurumu Başkanı Keramettin Kurt, saldırıların gerçekleştiği gün bölgede yapılan incelemede, parçalanmış cesetler arasında Orta Doğulu özellikleri taşıyan iki kişinin üzerinde kablo düzeneği bulunduğunu ve saldırıların intihar saldırısı olabileceğini söyledi. Aynı gün Anadolu Ajansı İstanbul Bölge Müdürlüğünü telefonla arayan bir kişi, saldırıyı İslami Büyük Doğu Akıncıları Cephesi adına üstlendiğini söylemiş ve saldırının gerekçesini "Müslümanlara yapılan baskıyı önlemek" olarak sunmuştu. Londra merkezli el-Kuds el-Arabi gazetesinin 16 Kasım tarihli sayısında gazeteye, el-Kaide'ye bağlı Ebu Hafsa el-Mısri Tugayları'ndan saldırıyı üstlendiklerine dair bir e-posta geldiği belirtildi. 20 Kasım'daki saldırılar sonrasında ise, 12.40 civarı Anadolu Ajansı İstanbul Bölge Müdürlüğünü arayan bir şahıs, saldırıları el-Kaide ile İslami Büyük Doğu Akıncıları Cephesi'nin birlikte gerçekleştirdiğini söyleyerek eylemleri üstlendi. Yakın saatlerde Doğan Haber Ajansı'nı arayan birisinin ise saldırının MDG adlı örgüt tarafından gerçekleştirildiği bilgisini verdiği belirtildi. Ebu Hafsa el-Mısri Tugayları, el-Mücahidun adlı web sitesinde yayımlanan bildiriyle birlikte 20 Kasım'daki saldırıları da üstlendiğini açıkladı.18 Kasım'da, Bet İsrael Sinagogu'ndaki saldırıyı gerçekleştiren kişinin olay yerinde pasaportu bulunan Mesut Çabuk, Neve Şalom Sinagogu'ndaki saldırı gerçekleştiren kişinin ise Gökhan Elaltuntaş olduğu bilgisi basında yer aldı. İlk saldırıda kullanılan kamyonetin ruhsatının Metin Ekinci, ikinci saldırıdaki kamyonetin ruhsatının ise Ahmet Uğurlu adına kayıtlı olduğu belirlendi. Bingöl'de bulunan Metin Ekinci, 1 Mayıs günü gerçekleşen deprem sonrasında evine hırsız girdiğini ve kimliğinin çalındığını öne sürdü. Saldırıyı düzenleyenlere arabayı temin eden kişilerin Metin Ekinci'nin kardeşi Azad Ekinci ile Ahmet Uğurlu'nun oğlu Feridun Uğurlu'nun olduğu ve her ikisinin de 28 Ekim günü Dubai'ye gittiği bilgisi basında yer aldı. Muammer Güler'in 19 Kasım'daki açıklamasında, saldırıların bomba yüklü kamyonetler tarafından gerçekleştirilen bir intihar saldırısı olduğunun kesinlik kazandığı ifade edildi. Yapılan DNA testi sonucunda ise saldırıyı gerçekleştirenlerin Mesut Çabuk ile Gökhan Elaltuntaş olduğunun doğrulandığını söyledi. Güler ayrıca, saldırıların hedefi, şekli ve saldırıyı gerçekleştiren kişilerin bağlantıları göz önüne alındığında el-Kaide'nin dünya genelindeki diğer saldırılarıyla paralellik gösterdiğini belirtti.Yapılan DNA testi sonucunda başkonsolosluk saldırısını düzenleyen kişinin, 15 Kasım'daki Neve Şalom Sinagogu'na gerçekleştirilen saldırıda kullanılan kamyoneti temin eden Feridun Uğurlu olduğu saptandı. HSBC Genel Müdürlüğü binasına yapılan saldırıyı gerçekleştiren isim ise en başta kesin olarak tespit edilemedi ve basında bu saldırganın Habib Aktaş olduğu öne sürüldü. Kasım ayı sonunda, yapılan DNA testi sonucunda Levent'teki saldırıyı düzenleyen kişinin İlyas Kuncak olduğu tespit edildi. Kamyonetlerin motor ve şasi numaralarından HSBC Genel Müdürlüğü'ne yapılan saldırıda kullanılan kamyonetin Yüksel Çelebi, Birleşik Krallık Başkonsolosluğu'na yapılan saldırıda kullanılan kamyonetin ise Cahit Öztürk adına tescilli olduğu belirlendi. Her iki saldırıyı gerçekleştiren isimlerin de el-Kaide'nin Türkiye yapılanmasına mensup olduğu belirlendi. Saldırılarla alakalı olarak açılan davanın iddianamesinde; ilk kamyoneti satan Murat Aydaş'ın, araç tescil dosyasında Yüksel Çelebi adına düzenlenmiş nüfus cüzdanındaki fotoğraftan Feridun Uğurlu'yu teşhis ettiği, aracı satın almaya geldiğinde yanında olan kişinin de İlyas Kuncak'a benzediğini söylediği bilgisi yer aldı. Diğer kamyonetin trafik işlemlerini yapan Aydın Temizel'in de, işlemler için vekalet aldığını söylediği Cahit Öztürk ile emniyette yüzleştirildiği; ancak Öztürk'ü teşhis etmediği kaydedildi. İddianameye göre Öztürk ise nüfus cüzdanı ve sürücü belgesini telefon hattı alması için Feridun Uğurlu'ya verdiğini ve Uğurlu'nun Cahit Öztürk adına aldığı pasaportta da kendi fotoğrafının bulunduğu ifade etmişti.İstanbul Terörle Mücadele Şube Müdürlüğü, 19 Kasım günü 8 kişiyi gözaltına aldı. Gözaltına alınan kişilerden Süleyman Uğurlu, İsmail Duru, Osman Eken, Metin Ekinci ve Mehmet Helvacı el-Kaide ile bağlantılı olduğu gerekçesiyle tutuklanıp Bayrampaşa Cezaevi'ne gönderilirken diğer iki kişi serbest bırakıldı. Balıkesir, İstanbul ve Mardin illerindeki yedi farklı noktada yapılan operasyonlarda yakalanan 18 zanlıdan Yusuf Dural, Cemile Aktaş ve Mediha Yıldırım 26 Kasım günü tutuklandı, kalan 15 zanlı ise serbest bırakıldı. 27 Kasım günü, "yasa dışı İmamlar Birliği örgütü üyesi oldukları" gerekçesiyle Ziya Çelik, İbrahim Yerli, Bülent Yıldız ve Ahmet Aslanoğlu tutuklandı. Aynı gün İstanbul Emniyet Müdür Yardımcısı Halil Yılmaz tarafından yapılan açıklamada, iki farklı gün gerçekleşen saldırılarla bağlantısı olduğu öne sürülen 51 kişinin gözaltına alındığı ve 18 kişinin tutuklandığı belirtildi. Jandarma Genel Komutanlığından 30 Kasım'da yapılan açıklamada, dört saldırıyla bağlantısı olduğu öne sürülerek Suriye'de yakalanan 22 kişinin Türkiye'ye iade edildiği bilgisi yer aldı. Türkiye'ye gelen 20 kişi sorgulanmalarının ardından Hatay Cumhuriyet Başsavcılığı tarafından serbest bırakılırken Hilmi Tuğluoğlu 4 Aralık'ta "yasa dışı örgüte yardım" suçlamasıyla tutuklandı.İstanbul Emniyet Müdür Yardımcısı Halil Yılmaz 30 Kasım günü, Bet İsrael Sinagogu'na yapılan saldırıda istihbarat ve gözcülük yaptıktan sonra eylem talimatı veren kişinin Yusuf Polat olduğunu ve önceki gün tutuklandığını açıkladı. Devlet Güvenlik Mahkemesi Cumhuriyet Başsavcılığı nezaretinde yapılan olay yeri tatbikatı kapsamında Bet İsrael Sinagogu'na düzenlenen saldırının gerçekleştirildiği yere getirilen Polat, saldırı sabahı keşif yaptığı sırada sinagogun ana girişinin bulunduğu sokağın müsait olmaması üzerine saldırgan Mesut Çabuk'a telefon açarak sinagogun arka kapısını kullanması yönünde talimat verdiğini, saldırıdan 10 dakika kadar önce bölgeden ayrıldığını ve Neve Şalom Sinagogu'na düzenlenen saldırıdan haberi olmadığını söyledi. Polat'ın 25 Kasım günü, sahte bir pasaportla İran'a geçmek isterken Gürbulak Sınır Kapısı'nda yakalandığı belirtildi. Devlet Güvenlik Mahkemesi'nde yapılan sorgulamanın ardından "anayasal düzeni silah zoruyla değiştirmeye teşebbüs etmek" suçlamasıyla tutuklanarak Bayrampaşa Cezaevi'ne gönderildi. Polat ile birlikte gözaltına alınan beş kişi ise serbest bırakıldı. Kendisine yapılan sorgulamada Yusuf Polat, örgütün lideri Habib Aktaş ile Azad Ekinci'nin, el-Kaide'nin ikinci adamı Eymen ez-Zevahiri ile birebir görüştüğünü söylemişti.20 Kasım'daki saldırılar sonrasında, dört saldırıyı da el-Kaide'nin Türkiye yapılanmasına mensup 10 kişilik grubun gerçekleştirdiği tespit edildi. Daha önceleri, 15 Kasım'daki saldırılardan 15 gün önce Dubai'ye gittiği iddia edilen Feridun Uğurlu'nun, yapılan DNA testleri sonucunda, 20 Kasım'da Birleşik Krallık Başkonsolosluğu'na gerçekleştirilen saldırıyı gerçekleştirilen isim olduğu belirlendi. Yapılan soruşturmalarda, eylemleri gerçekleştiren grubun bombacısı olarak tespit edilen ve Hakkâri'de yakalanan Fevzi Yitir'in gösterdiği depoda yapılan aramada patlayıcı hammaddesi, kablolar ve çeşitli işlemler sonucunda patlayıcıya dönüştürülebilen aseton, oje ve ruj gibi kozmetik malzemeleri bulundu. Soruşturmalar sonucunda grubun asıl bombacısının ise Gürcan Baç olduğu belirlenmişti.Saldırılarla ilişkisi olduğu iddiasıyla gözaltına alınan 10 kişiden Murat İdrak, Bülent Tozoğlu ve Ahmet Özaydın "yasa dışı örgüte üye olmak", Harun Gecü "yasadışı örgüte yardım ve yataklık etmek" suçundan 2 Aralık'ta; gözaltına alınan 3 kişiden Mustafa Atlıhan "yasadışı örgüte üye olmak" suçundan 5 Aralık'ta; gözaltına alınan 7 kişiden Tarkan Kalaycı, Hakan Çalışkan ve Burhan Perk "yasadışı örgüt üyesi olmak ile yardım ve yataklık etmek" suçundan 7 Aralık'ta; gözaltına alınan 2 kişiden Nurettin Gündüz 11 Aralık'ta; gözaltına alınan 5 kişiden Ramazan Tahta "yasadışı örgüte üye olmak" suçundan 12 Aralık'ta; Fevzi Yitiz 14 Aralık'ta; Muhammedül Emin Bastın "yasadışı örgüt üyesi olmak" suçundan 15 Aralık'ta; Adnan Eröz "anayasal düzeni değiştirmeye teşebbüs" suçundan 18 Aralık'ta; Mehmet Kuş "yasadışı örgüt üyelerine yardım ve yataklık yapmak" suçundan 22 Aralık'ta; Ahmet Demir "yasadışı örgüte üye olmak" suçundan 2 Ocak 2004'te, Seçkin Mandacı, Ümit Bayrak ve Evren Hıdıroğlu ise 8 Ocak'ta tutuklandı. Afganistan'daki el-Kaide kamplarında eğitim aldığı yönünde beyanda bulunan Yitiz, saldırılarda kullanılan bombaları hazırlayanlardan biri olduğunu, intihar saldırılarını gerçekleştiren kişileri kendisinin bulduğunu ve saldırı emrini Habib Aktaş ile Azad Ekinci'den aldığını itiraf etti. Örgüt üyelerinden olduğu tespit edilen Harun İlhan, 22 Aralık'ta Konya'da düzenlenen bir operasyonda yakalandı ve sonrasında İstanbul'a getirildi. Polis tarafından yapılan sorgulanmasında Neve Şalom Sinagogu'ndaki patlamadan bir hafta önce sinagog ve çevresinde dört gün keşif yaptığını ve Gökhan Elaluntaş ile saldırıdan 20 gün önce yüz yüze, saldırı günü ise üç kez telefonla görüştüğünü söyledi. Örgütün üst düzey isimleri olarak lanse ettiği Azad Ekinci, Gürcan Baç ve Habib Aktaş ile yaptığı toplantıda bu iki sinagogu hedef olarak belirlediklerini ifade etti.Saldırılarla ilgili iddianamenin tamamlanmasından sonra, eylemlerle ilişkisi olduğu gerekçesiyle aranan Engin Vural 7 Nisan 2004'te polise teslim oldu. Suriye asıllı Louai Sakka ile Hamed Obysi ise el-Kaide üyesi olduğu gerekçesiyle Ağustos 2005'te yakalandı ve İstanbul Cumhuriyet Başsavcılığı tarafından tutuklandı.
Mesut Çabuk: 1974 yılında Bingöl'de doğan Çabuk'un kendisi gibi Bingöl doğumlu olan Azad Ekinci ile lise arkadaşı olduğu belirtildi.
Gökhan Elaltuntaş: 1981'de Bingöl'de doğan Elaltuntaş, beş kardeş arasında ikinci en büyüktü. Bingöl Lisesi'nden mezun olmasının ardından saldırıdan önceki yıl Anadolu Üniversitesi Açık Öğretim Fakültesi'ni kazandı. 1 Mayıs'ta gerçekleşen Bingöl depremi sonrasında İstanbul'a geldiği ve Azad Ekinci ile arkadaş olduğu belirtildi.
Feridun Uğurlu: 1976'da Eskişehir'de doğan Uğrulu, Kartal Semiha Şakir Lisesi'ni bitirdikten sonra bir vakıf aracılığıyla Pakistan'a gitti. Annesi Elif Uğurlu, oğlunun orada 3 ay kaldıktan sonra hastalandığı için geri döndüğünü söyledi. Bir tekstil şirketinde İngilizce tercüman olarak çalışan Uğurlu, aynı şirkette çalışan Habib Aktaş ile burada tanıştı. Uğurlu aynı zamanda Neve Şalom Sinagogu'na yapılan saldırıda kullanılan kamyoneti temin eden isimdi.
İlyas Kuncak: 1956'da Ankara'da doğan İlyas Kuncak; oğlunun yaptığı açıklamalara göre 25 yıl boyunca tekstil işçiliği yapmış, Sosyal Sigortalar Kurumundan emekli olmuş, tekstil dükkânı açsa da yürütememiş, saldırılardan yaklaşık beş ay önce Çağlayan'daki bir konfeksiyon atölyesinde çalışmaya başlamış, kısa süre sonra buradan ayrılmıştı. Basında yer alan bilgilerin aksine baharatçı dükkânında çalışmamış, eniştesi Abdülkadir Karakuş'un sahip olduğu Bağcılar'daki dükkân Abdülkadir Karakuş tarafından üzerine yapılmıştı. Kuncak ile Feridun'un, saldırıdan önceki yaklaşık bir yıl boyunca Bağcılar'da bulunan aynı apartmanda oturduğu belirlendi.
25 Şubat 2004'te, Devlet Güvenlik Mahkemesi İstanbul Başsavcılığı tarafından 50'si tutuklu 69 sanık hakkında dört saldırıyı da kapsayacak bir şekilde dava açıldı, yakalanamamış olan 9 sanığın dosyaları ise yakalanamadıkları gerekçesiyle ayrıldı. Hazırlanan 128 sayfalık iddianamede sanıklardan 5'inin; Fevzi Yitiz, Adnan Ersöz, Yusuf Polat, Harun İlhan, Osman Eken'in Türk Ceza Kanunu 146. maddesine göre "anayasal düzeni silah zoru ile ortadan kaldırmaya kalkışmak" suçundan ömür boyu ağırlaştırılmış hapis cezasına, 64'ünün ise en ağırı 22,5 yıl olmak üzere çeşitli hapis cezalarına çarptırılmaları istendi. Fevzi Yitiz patlayıcıları hazırlayıp kamyonlara yerleştirmekle, Adnan Ersöz el-Kaide'nin Türkiye yapılanmasının finansal sorumlusu olmakla, Yusuf Polat Bet İsrael Sinagogu saldırısını organize etmekle, Harun İlhan her iki sinagog saldırısına bombalı intihar eylemi talimatını vermekle, Osman Eken bombalı kamyonetlerin hazırlanmasında aktif görev almakla, Süleyman Uğurlu anayasal düzeni silah zoruyla değiştirmeye kalkışmak eylemine iştirakle, Metin Ekinci anayasal düzeni silah zoruyla değiştirmeye teşebbüse iştirakle, Seyit Ertul el-Kaide'nin Türkiye yapılanmasının Konya ve Adana sorumlusu olduğu öne sürülerek örgütün özel görevli üyesi ve yöneticisi olmakla, Baki Yiğit ise örgütün kurucu liderlerinden olduğu iddiasıyla suçlanmaktaydı.
Dava öncesinde tutuklu bulunan 50 sanıktan 24'ü, 4959 sayılı Topluma Kazandırma Yasası kapsamında af ve ceza indirimi talebinde bulundu. İstanbul 2 Numaralı Devlet Güvenlik Mahkemesi'ndeki davanın ilk duruşması 31 Mayıs'ta, 12 sanığın dinlenmesiyle başladı ve beş güne yayılan beş oturum hâlinde gerçekleştirildi. İlk oturumda, Devlet Güvenlik Mahkemelerinin kaldırıldığı belirtilerek 2845 sayılı "DGM'lerin Kuruluş ve Yargılama Usulleri Hakkında Kanun"un halen yürürlükte olmasına karşın bu kanunun dayanağı olan Anayasa'nın 143. maddesi yürürlükten kalkmış olması sebebiyle davanın esasla ilgili herhangi bir işlem yapılmaması ve yeni yasanın beklenmesine hükmedildi. 1 Haziran'da gerçekleştirilen ikinci oturumda da 12 sanık dinlenirken tutuklu durumda bulunan sanıkların tahliye talebi mahkeme tarafından reddedildi. 2 Haziran'daki oturumda 14 sanık dinlenirken tutuklu yargılanan Ahmet Aslanoğlu tahliye edildi. 10 sanığın dinlendiği 3 Haziran'daki dördüncü oturumda, tutuklu sanıklardan Bülent Tozoğlu ile İsmet Alçık'ın tahliyesine karar verildi. 4 Haziran'daki beşinci ve son oturuma ise 18 sanığın katılımıyla ilk duruşma tamamlandı. Öte yandan oturumlar sırasında ayakta duran ve bunun gerekçesini "Müslüman bir kişi olarak laik rejim karşısında oturup kalkmak istemiyorum. Bu durumu temel hak ve özgürlüklerle de bağdaştıramıyorum." sözleriyle ifade eden bazı sanıkların avukatı Abdurrahman Sarıoğlu hakkında, bu söylemleri sebebiyle Devlet Güvenlik Mahkemesi Cumhuriyet Başsavcılığı ile İstanbul Baro Başkanlığına suç duyurusunda bulunuldu.29 Haziran'da gerçekleşen davanın ikinci duruşmasının ilk oturumunda Serkan Altay tahliye edildi. 30 Haziran'daki ikinci oturum, anayasa ve yasa değişikliği sebebiyle İstanbul 10. Ağır Ceza Mahkemesi sıfatıyla gerçekleştirildi. Bu oturumda Ziya Çelik tahliye edildi. 12 tutuklu sanığın dinlendiği 1 Temmuz'daki üçüncü oturumda Ahmet Aydoğmuş, Ahmet Özaydın, Badettin Yıldırım, Hıdır Elibol, Harun Gecü ve Mehmet Kuş serbest bırakıldı. 2 Temmuz günü yapılan duruşmanın son oturumunda 16 tutuksuz sanığın ifadesi alındı.13 Eylül 2004'te gerçekleşen üçüncü duruşmada Fevzi Yitiz, Adnan Ersöz, Yusuf Polat, Harun İlhan, Osman Eken, Süleyman Uğurlu, Metin Ekinci, Seyit Ertul ve Baki Yiğit'in ifadeleri alındı. Duruşmada Harun İlhan, Türkiye'deki eylemlerin sorumluluğunun Habib Aktaş başkanlığında Gürcan Baç ve kendisine ait olduğunu ve el-Kaide'ye bağlı olduklarını itiraf etti. lk hedeflerinin Alanya'daki İsrail'e ait bir askerî gemi olduğunu; ancak uygunsuz hava şartları sebebiyle eylemin sinagoglarla sınırlı kaldığını anlatan İlhan, Amerika Birleşik Devletleri Konsolosluğu'nun yeni taşındığı ve yeri müsait olmadığı için burada bir eylem yapmaktan vazgeçtiklerini ifade etti. Adnan Ersöz, 2003 yılında Pakistan'da Ebu hafs adlı el-Kaide üyesiyle görüştüğünü ve Ebu Hafs'ın kendisine, Habib Aktaş'ın saldırılarda kullanılmak üzere talep ettiği $150.000 kadar para talebinin karşılandığını söylediğini belirtti. Ebu Hafs'dan, CIA tarafından yakalanan Halid Şeyh Muhammed'in bu para meselesinden haberi olduğunu, konuşursa Türkiye'dekilerin tehlike içinde bulunacaklarını öğrendiğini söyleyen Ersöz, bunun üzerine Aktaş'ı uyarmak üzere Türkiye'ye dönerek Aktaş'a durumu anlattığını, Aktaş ile olan görüşmesinde ise Aktaş'ın parayı, Suriyeli Alaaddin'den aldığını öğrendiğini söyledi. Ersöz, patlamaları İnternet üzerindeki haberlerden öğrendiğini ve olaylarla herhangi bir ilişkisi olmadığını, eşinin gözaltına alındığını öğrendikten sonra ise Türkiye'ye dönerek teslim olduğunu belirtti. el-Kaide üyelerinden Alaa Fettahi tarafından verildi. Saldırılarda kullanılan patlayıcı yüklü kamyonetleri Habib Aktaş hazırlarken sanıklar Fevzi Yitiz ve Gürcan Baç da Aktaş'a yardımcı oldu. Duruşmalarda gizlilik kararı alınması ve yayın yasağı konulması talebi ise mahkeme heyetince reddedildi. 22 Kasım'daki duruşmada, tutuklu sanıklar Zafer Mert, Güngör Mandacı ile tutuksuz sanık Ömer Öztürk hakkında açılan dava dosyası, hukuki ve fiili bağlılık bulunduğu gerekçesiyle bu davayla birleştirilmesi kararı çıktı. Aynı duruşmada tutuklu sanıklardan Memiş Arlı ile Burhan Perk'in tahliyelerine karar verildi.14 Şubat 2005'teki duruşmada Cemile Aktaş ile Mediha Yıldırım, Mehmet Helvacı, Abdullah Demir, Yusuf Dural, Ahmet Selami Demir, Hüseyin Suat Öz ve Muhammedül Emin Bastın'ın tahliyesi kararı çıktı. Duruşmadaki ifadesinde Harun İlhan, eylemleri turizmin yoğun olduğu yaz aylarında yapmayı planlasalar da bombaları hazırlayamadıklarından dolayı daha geç gerçekleştirdiklerini, amaçlarının sinagogların yıkılması olduğunu ve istedikleri sonuçları alamadıklarını söyledi. Sanıklardan Hüseyin Suat Öz, Kasım ayında Konya'da "el-Kaide üyesi olmak" iddiasıyla tekrar tutuklandı.4959 sayılı Topluma Kazandırma Kanunu'nundan yararlanmak için 22 sanığın yaptığı başvuruyla ilgili Emniyet Genel Müdürlüğünün görüşlerini içeren rapor, 22 Şubat 2005'te İstanbul Cumhuriyet Başsavcılığına ulaştı. Hiçbir sanığın bu kanundan yararlanamayacağı belirtilirken Adnan Ersöz, Seyit Ertul ve Seçkin Mandacı'nın örgütün üst düzey yöneticisi konumunda olması, 7 sanığın verdiği bilgilerin doğru olsa da bu kişilerin de yaptıkları eylemlerin kanunun yürürlüğe girmesinden sonra gerçekleşmesi, 11 sanığın ise verdiği bilgilerin örgütün dağılması ve meydana çıkarılmasına yeterli olmadığı gerekçe olarak gösterildi.11 Nisan'daki duruşmada Harun İlhan, gözaltında bulunduğu dönemde işkence gördüğünü öne sürerken aranan sanıklardan Saadettin Aktaş ile Burhan Kuş'un Irak'taki Ebu Gureyb Cezaevi'nde tutuklu olduğu bildirildi. 27 Haziran'daki duruşmada esas hakkındaki görüşlerini açıklayan İstanbul Cumhuriyet Savcısı Zekeriya Öz; Harun İlhan, Fevzi Yitiz, Adnan Ersöz ve Yusuf Polat'ın lehlerine olduğu için eski Türk Ceza Kanunu'nun 146. maddesinin 1. fıkrası uyarınca "Türkiye Cumhuriyeti Anayasasını değiştirmeye cebren teşebbüs etmek" suçundan müebbet ağır hapis, örgütün Konya yapılanmasının sorumlusu olduğu ileri sürülen Seyit Ertul ile Usame bin Ladin ile yapılan görüşmede eylemlerin yapılması kararında yer alan Baki Yiğit'in yeni Türk Ceza Kanunu'nun 314. maddesinin 1. fıkrası uyarınca "yasadışı örgütün yöneticiliğini yapmak" suçundan 15 ile 22,5 yıl arasında ağır hapis, 18 sanığın yine lehe olduğu için eski Türk Ceza Kanunu'nun 169. maddesi uyarınca "yasadışı örgüte yardım ve yataklık etmek" suçundan 4,5 ile 7,5 yıl arasında ağır hapis, 15 sanığın yeni Türk Ceza Kanunu'nun 314. maddesinin 2. fıkrası uyarınca "yasadışı örgüte üye olmak" suçundan 7,5 yıldan 15'er yıla kadar ağır hapis, 1 sanığın "6136 sayılı Ateşli Silahlar Kanunu'na muhalefet etmek" suçundan 1 ile 3 yıl arasında cezasına çarptırılmalarını, kalan sanıkların ise beraatını istedi. 24 Ocak 2006'daki duruşmada, savcı değişikliği yapılıp Zekeriya Öz'ün yerine atanan Süleyman Ersöz'ün esas hakkındaki mütalaasını hazırlaması amacıyla erteleme kararı çıktı.20 Mart 2006'da, Louai Sakka ve Hamed Obysi hakkında açılan davanın, İstanbul'daki bombalı saldırılarla ilgili dava ile birleştirilmesine karar verildi. Aynı gün ana davadaki tutuklu sanıklardan Ümit Bayrak, Güngör Mandacı, Evren Hıdıroğlu, Seçkin Mandacı ve Tarkan Kalaycı; 22 Mayıs'taki duruşmada ise Ramazan Tahta, Süleyman Uğurlu, Zafer Mert ve Metin Ekinci tahliye edildi.4 Ağustos'ta yapılan duruşmada ilk kez Sakka'nın ifadesi alındı. Antalya'ya gelen İsrail askerî gemilerine yönelik bir saldırı için Türkiye'ye geldiğini belirten Sakka, elektrik kontağı sebebiyle evinde yangın çıktığını, eve gelen polislerin planlarını öğrendiğini, İstanbul'daki saldırılarla ilgisi olmadığını ve sivillerin öldürülmesine karşı olduğunu ifade etti. 14 Kasım'daki duruşmada Sakka ve Obysi ile ilgili esas hakkındaki görüşlerini açıklayan Cumhuriyet Savcısı Süleyman Ersöz, Sakka'nın "cebir ve şiddet kullanarak Türkiye Cumhuriyet Anayasası'nın ön gördüğü düzeni kaldırmaya teşebbüs" suçundan ağırlaştırılmış müebbet hapis, "tehlikeli maddeleri izinsiz bulundurmak", "resmî evrakta sahtecilik" ve "genel güvenliğin taksirle tehlikeye sokulması" suçlarından da 9 ila 26,5 yıl arasında hapis, Obysi'nin ise "suç işlemek amacıyla oluşturulan örgüte üye olmak", "tehlikeli maddeleri izinsiz bulundurmak", "resmî evrakta sahtecilik" ve "genel güvenliğin taksirle tehlikeye sokulması" suçlarından 15 ila 35,5 yıl arasında hapis cezasına çarptırılmasını talep etti. Aynı duruşmada ayrıca Mustafa Atlıhan, Şükrü Hakan Yiğit, Halil Ökçe, Ahmet Demir, Nurettin Gündüz, Servet Özcan, Abdülmenaf Dağaç, Mehmet Yılmaz, Suat Sarman, Hayrettin Basınlı, Cahit Öztürk, Ali Yaman, Murat İdrak ve İsmail Duru'nun tahliyesine karar verildi.
Yapılan eklemelerle birlikte 76 sanığa ulaşan ve 16 Şubat 2007'de sonlanan davanın gerekçeli kararı Nisan 2007'de açıklandı. 7'si müebbet olmak üzere 48 sanık çeşitli hapis cezalarına çaptırıldı, 26 sanık ise beraat etti. Gıyabi tutuklu olan Habib Aktaş ile Gürcan Baç ise dava devam ederken ölmüştü. Sanıklar ve haklarında verilen kararlar şu şekildeydi:
Fevzi Yitiz, Yusuf Polat, Harun İlhan, Baki Yiğit, Louai Sakka - El-Kaide üyesi olarak Türkiye Cumhuriyeti Teşkilatı Esasiye Kanununun tamamını veya bir kısmını tağyir ve tebdil ve ilgaya ve bu kanun ile teşekkül etmiş olan Türkiye Büyük Millet Meclisini ıskata veya vazifesini yapmaktan mene cebren teşebbüs babında, iddianameye göre 15 ve 20 Kasım 2003 tarihlerinde 4 bombalı saldırının planlanması eyleminin yapılması, kaynak sağlanması ve iştirakte bulunulması suçlarıyla ağırlaştırılmış müebbet hapis cezasına çarptırıldı.
Adnan Ersöz, Osman Eken - El-Kaide üyesi olarak Türkiye Cumhuriyeti Teşkilatı Esasiye Kanununun tamamını veya bir kısmını tağyir ve tebdil ve ilgaya ve bu kanun ile teşekkül etmiş olan Türkiye Büyük Millet Meclisini ıskata veya vazifesini yapmaktan mene cebren teşebbüs babında, iddianameye göre 15 ve 20 Kasım 2003 tarihlerinde 4 bombalı saldırının planlanması eyleminin yapılması, kaynak sağlanması ve iştirakte bulunulması suçlarıyla ağırlaştırılmış müebbet hapis cezasına çarptırıldı; ancak duruşmadaki hâl ve tavırları indirim sebebi olarak değerlendirilerek cezası müebbet hapis cezasına çevrildi.
Seyit Ertul - El-Kaide'nin Konya bölgesindeki grubunu kurmak ve yönetmek suçuyla 18 yıl hapis cezasına çarptırıldı.
Hamed Obysi - El-Kaide üyesi olmak suçuyla 6 yıl 3 ay, patlayıcı madde imal etmek suçuyla 3 yıl 9 ay, sahte kimlik kullanmak suçuyla ise 2 yıl 6 ay hapis cezası olmak üzere toplam 12 yıl 6 ay hapis cezasına çarptırıldı.
İsmail Duru, Mehmet Helvacı, Şükrü Hakan Yiğit, Mustafa Atlıhan, Halil Ökçe, Ahmet Demir, Ramazan Tahta, Nurettin Gündüz, Abdülmenaf Dağaç, Mehmet Yılmaz, Suat Sarman, Hayrettin Basınlı, Cahit Öztürk, Yusuf Dural, Ali Yaman, Murat İdrak, Tarkan Kalaycı, Güngör Mandacı, Zafer Mert, Ömer Öztürk, Cemile Aktaş, Metin Ekinci, Süleyman Uğurlu, Hüseyin Suat Öz, Engin Vural, Hakan Çalışkan, Seçkin Mandacı, Ümit Bayrak, Evren Hıdıroğlu, Bülent Yıldız, Feyzullah Birışık - Örgüt üyesi olmak suçundan 6 yıl 3 ay hapis cezasına çarptırıldı.
Serkan Altay, Abdullah Demir, Mediha Yıldırım, Ahmet Özaydın, Ahmet Aydoğmuş, Hıdır Elibol, Servet Özcan, Memiş Arlı, Mehmet Kuş, Burhan Perk - Örgüte yardım suçundan 3'er yıl 9'ar ay hapis cezasına çarptırıldı.
Ahmet Aslanoğlu, Ahmet Selami Demir, Bülent Tozoğlu, Badettin Yıldırım, İbrahim Yerli, Ali Süngü, İsmet Alçık, Harun Gecü, Kubilay Erdoğdu, Seyrani Aktepe, Ufuk Tokat, Yunus Dural, Hakkı Özgün, Mehmet Ali Etiz, Niyazi Karadaş, Onur Şengül, Metin Bak, Selami Özdoğan, İsmail Adıgüzel, Muhammedül Emin Bastın, Ziya Çelik, Bülent Uzun, Ufuk Korkmaz, Birol Çoruh, İrfan Kavak, Ali Üzüm - Beraat etti.
2009 Haziran'ında Yargıtay 9. Ceza Dairesi, davada alınan kararların bazılarını sanıklar yönünden onaylarken bazılarını sanıklar yönünden bozdu. Niyazi Karadaş, Onur Şengül, Metin Bak, Selami Özdoğan, İsmail Adıgüzel ve Muhammedül Emin Bastın'ın beraatlarına ilişkin kararı "eksik soruşturma" sebebiyle; Ziya Çelik, Bülent Uzun, Ufuk Korkmaz, Birol Çoruh ve İrfan Kavak hakkındaki beraat kararları "delillerin değerlendirilmesinde yanılgıya düşüldüğü" sebebiyle, Ali Üzüm hakkında verilen beraat kararı "el-Kaide terör örgütünün Türkiye yapılanmasıyla ilgili bağlantılarının belirlenmesi" istemiyle, Cemile Aktaş hakkındaki mahkûmiyet kararı "delillerin takdirinde yanılgıya düşüldüğü ve üzerine atılı suçun oluşumunda manevi unsurun oluşmadığı" sebebiyle; Metin Ekinci hakkında verilen mahkûmiyet kararı "silahlı terör örgütüne yardım suçunu oluşturduğu gözetilmeden suç vasfında yanılgıya düşülerek hüküm kurulması" sebebiyle; Servet Özcan hakkındaki mahkûmiyet kararını "bomba imalinde kullanılan malzemeleri evinde saklamaktan ibaret eyleminin silahlı terör örgütüne yardım suçunu oluşturduğu dikkate alınmadan suç niteliğinde yanılgıya düşülerek hüküm kurulması" sebebiyle; Hüseyin Suat Öz'e verilen mahkûmiyet kararı "Öz'ün eylemlerinin terör örgütüne yardım suçunu oluşturması" sebebiyle; Louai Sakka'nın "patlayıcı madde imal etme, taksirle yangına neden olma ve sahtecilik suçlarından cezalandırılması gerekirken bu suçlardan hüküm kurulmasına yer olmadığına karar verilmesi sebebiyle; Hamed Obysi hakkında ise "sahte kimlik kullanmak" suçundan verilen cezada artırıma gidilmesi sebebiyle yeniden yargılanma kararı verildi.26 sanıkla tekrar başlanan dava Nisan 2013'te sonuçlandı. Louai Sakka'nın "tehlikeli maddelerin izinsiz olarak bulundurulması", "resmî belgede sahtecilik", "taksirle yangına neden olmak" suçlarından 9 yıl 6 ay hapis ve 18 bin lira adli para; Baki Yiğit'in "silahlı terör örgütü yöneticisi olmak" ve "resmî belgede sahtecilik" suçlarından 20 yıl 6 ay hapis; Seyit Ertul'un "ruhsatsız silah bulundurmak" suçundan 6 ay, Hakan Yiğit'in aynı suçtan 5 ay hapis; Hamed Obsysi'nin "resmî belgede sahtecilik" ve "taksirle yangına neden olmak" suçlarından 2 yıl 11 ay hapis; 11 sanığın "terör örgütüne üye olmak" suçundan 6 yıl 3 ay hapis cezasına çarptırılmalarına; Cemile Aktaş, Feyzullah Birışık ve diğer 1 sanığın beraatına; Metin Ekinci, Servet Özcan, Hüseyin Suat Öz ve Süleyman Uğurlu hakkındaki davanın zaman aşımı sebebiyle düşürülmesine, 3 sanık hakkındaki davanın ise ayrılmasına hükmedildi.
Esas davanın iddianamesinin tamamlanmasından sonra polise teslim olan Engin Vural hakkında yapılan soruşturmalar Nisan 2004'te tamamlandı ve zanlı hakkında "yasa dışı silahlı terör örgütüne üye olmak" suçundan 15 yıldan 22,5 yıla kadar hapis cezası istemiyle tutuksuz yargılanmak üzere dava açıldı. Bu dava daha sonra esas davayla birleştirildi. tutuklu sanıklar Zafer Mert, Güngör Mandacı ile tutuksuz sanık Ömer Öztürk hakkında açılan dava dosyası da 22 Kasım 2004'te esas davayla birleştirildi. Ağustos 2005'te yakalanan ve İstanbul Cumhuriyet Başsavcılığı tarafından tutuklanan Louai Sakka ile Hamed Obysi hakkında yürütülen soruşturma sonrasında hazırlanan iddianame Şubat 2006'da tamamlandı. İddianamede Sakka'nın, İstanbul'da düzenlenen saldırıların sorumlusu olduğu ileri sürülerek ağırlaştırılmış müebbet hapis cezasına, Obysi'nin ise "yasadışı örgüte üye olmak", "izinsiz patlayıcı madde imal ve ithal etmek" suçlarından 35 yıla kadar hapis cezasına çarptırılması talep edildi. İstanbul 10. Ağır Ceza Mahkemesi'nde açılan davanın 20 Mart 2006'daki duruşmasında, bu dava ile İstanbul'daki bombalı saldırılarla ilgili davanın birleştirilmesine karar verildi.Saldırılarla ilişkileri olduğu iddiasıyla Suriye'de yakalanmalarının ardından Türkiye'ye iade edilen Hilmi Tuğluoğlu ile eşi Leyla Tuğluoğlu'na Ankara 1 numaralı Devlet Güvenlik Mahkemesi'nde, Türk Ceza Kanunu'nun "yasa dışı örgüte yardım ve yataklık" suçunu düzenleyen 169. maddesi ve Terörle Mücadele Yasası'nın artırım öngören 5. maddesi uyarınca 7,5'ar yıla kadar hapis cezasıyla dava açıldı. İstanbul'da sürdürülen soruşturmalar dolayısıyla dosya İstanbul Devlet Güvenlik Mahkemesi Cumhuriyet Başsavcılığına gönderilse de yetkisizlik kararı verilerek dosya Ankara'ya döndü. Sanıklar, 25 Mart günü yapılan ilk duruşmada tahliye edildi. Ankara 1 numaralı Devlet Güvenlik Mahkemesi'nde, 25 Mart 2004 günü gerçekleştirilen ve iki isme ek olarak Mustafa Ömer Hız'ın da sanık olarak yer aldığı ilk duruşmada Tuğluoğlu tahliye edildi. 20 Temmuz 2004'teki duruşmada ise dava, tüm sanıkların beratıyla sonuçlandı.Ekim 2012'de Türkiye'ye iade edilen Burhan Kuş'un yargılanmasına Aralık 2013'te, İstanbul 22. Ağır Ceza Mahkemesi'nde başlandı. Nisan 2015'te İstanbul 5. Ağır Ceza Mahkemesi'nde tamamlanan davada, Kuş'un "Türkiye Cumhuriyeti Anayasası'nın tamamını veya bir kısmını ortadan kaldırmaya teşebbüs etmek" suçundan müebbet hapis cezasına çarptırılması kararı alındı.
Guantanamo Kampı'nda tutuklu bulunan el-Kaide'nin üst düzey yöneticilerinden Halid Şeyh Muhammed; Mart 2007'de başlayan Savaşçı Statüsünün Gözden Geçirilmesi Mahkemesi'ndeki duruşmalarda, Amerika Birleşik Devletleri Savunma Bakanlığı tarafından yayımlanan mahkeme tutanaklarına göre saldırıların finansal desteğini gerçekleştirdiğini itiraf etti.
Şubat 2005'te, Irak'ta, bir kimlik kontrolü sırasında yakalanan Burhan Kuş ve Sadettin Aktaş (Habib Aktaş'ın kardeşi), koalisyon güçlerinin kontrolündeki Ebu Gureyb Cezaevi'ne konuldu. Türk makamlarının iade talebi sonrasında Ekim 2012'de Kuş'ın Türkiye'ye iadesi gerçekleştirildi. Habib Aktaş, 2004 Eylül'ünde Irak'ta, Amerikan kuvvetleri tarafından gerçekleştirilen hava saldırısında öldürüldü. Azad Ekinci, 14 Aralık 2004'te, Irak'ın el-Halidiye şehrindeki bir polis karakoluna düzenlediği intihar saldırısı sonucu öldü. Gürcan Baç, Şubat 2005'te Irak'ın Felluce şehrinde girdiği çatışmada hayatını kaybetti. Temmuz 2005'te ise Abdulkadir Karakuş ve Muhammet Tokaç'ın da Irak'taki Ebu Gureyb Cezaevi'nde tutuklu olduğu açıklandı.
Türk Musevi Cemaati 28 Ekim 2013'te, saldırılar sonrasında devlet tarafından aldıkları ödenekler ve sinagogların tadilatları için harcanan masrafları konu alan bir açıklama yaptı. Açıklamaya göre hasar gören sinagoglar için Beyoğlu Musevi Hahamhanesi Vakfı'na 28 Ocak 2004'te ₺66.766,50 ve ₺14.189, 16 Mayıs 2011'de ₺620.725; Neve Şalom Sinagogu Vakfı'na 28 Ocak 2004'te ₺1.491,60 ve ₺40.906,80 ödeme yapıldı. Neve Şalom Sinagogu'nun tamiratı ve güçlendirilmesi için ₺175.661,70 masraf yapılırken İstanbul Teknik Üniversitesi Mimarlık Fakültesi Yönetim Kurulunun 25 Haziran 2008'deki toplantısında yapılan görevlendirme kararı ile hazırlanan teknik rapor doğrultusunda sinagogun güçlendirilmesinin mümkün olmadığı, yapının kültür varlığı yönünden de bir değer ifade etmediği hususu dikkate alınarak yıkılması ve yeniden inşa edilmesinin statik yönden zorunlu olduğu görüş ve kanaatine varıldığından Bet İsrael Sinagogu'nun ek binası yıkılarak tekrar yapıldı. Ancak bu süreçte sinagogun "korunması gerekli kültür varlığı" olarak tescil edilmiş olması sebebiyle ek binanın tekrar inşası için Kültür ve Tabiat Varlıklarını Koruma Yüksek Kurulundan izin alınması gereği doğdu. Alınan izinler sonrasında ek bina tekrar inşa edildi ve masrafların ödenmesi için İstanbul Valiliğine başvuruldu. İstanbul Valiliği Zarar Tespit Komisyonu Başkanlığı tarafından sinagogun ek binasında ₺764.835 zarar doğduğu bundan daha önce ödenen tazminatın düşülmesi sonucunda ₺620.725 ödenmesine karar verildi ve bu ödeme 16 Mayıs 2011'de gerçekleşti.
Almanya - Almanya Dışişleri Bakanı Joschka Fischer tarafından yapılan yazılı açıklamayla saldırılar kınandı. Almanya Başbakanı Gerhard Schröder ise Türkiye Başbakanı Recep Tayyip Erdoğan'a başsağlığı mesajı gönderdi.
 Amerika Birleşik Devletleri - Amerika Birleşik Devletleri Başkanı George W. Bush, Recep Tayyip Erdoğan'ı telefonla arayarak taziyelerini iletirken yayımlanan yazılı açıklamasında saldırıları "olabilecek en güçlü ifadelerle" kınadığını belirtti. Amerika Birleşik Devletleri Dışişleri Colin Powell, Türkiye Dışişleri Bakanı Abdullah Gül'ü telefonla arayarak başsağlığı diledi.
 Avrupa Birliği - Avrupa Birliği Ortak Politika ve Güvenlik Yüksek Temsilcisi Javier Solana yaptığı yazılı açıklamayla saldırıları kınadı. Avrupa Komisyonu Başkanı Romano Prodi ise saldırıların ardından Milano'daki bir sinagogu ziyaret etti ve Yahudi toplumuna tüm Avrupa Birliği ülkeleri adına başsağlığı diledi.
Avrupa Konseyi - Avrupa Konseyi Genel Sekreteri Walter Schwimmer yaptığı yazılı açıklamada saldırıyı kınadı ve "hiçbir gerekçe bu tür bir barbarlığa mazeret olamaz." ifadelerini kullandı. Avrupa Konseyi İnsan Hakları Komiseri Álvaro Gil-Robles de yayımladığı yazılı mesajla saldırıları kınadığını belirtti.
 Belçika - Saldırılar sebebiyle "derin bir şok" yaşadığını ifade eden Belçika Başbakan Yardımcısı ve Dışişleri Bakanı Louis Michel, "nitelendirilmesi mümkün olmayan bu alçakça saldırıları" kınadığını belirtti.
 Birleşik Krallık - Birleşik Krallık Dışişleri Bakanı Jack Straw, Abdullah Gül'ü telefonla arayarak taziyelerini iletti.
 Birleşmiş Milletler - Birleşmiş Milletler Genel Sekreteri Kofi Annan saldırılardan dolayı derin üzüntü duyduğunu belirtirken "bu iğrenç saldırının sorumlularının adalete teslim edilmesi için gereken bütün önlemler alınacak" dedi.
 Bulgaristan - Bulgaristan Dışişleri Bakanı Solomon Pasi, Gül'ü arayarak başsağlığı diledi.
 Fas - Fas Kralı VI. Muhammed, Türkiye Cumhurbaşkanı Ahmet Necdet Sezer'e gönderdiği başsağlığı mesajında saldırıları kınadığını belirtti.
 Çin - Çin Halk Cumhuriyeti Başbakanı Vın Ciabao, Erdoğan'a başsağlığı ve geçmiş olsun mesajı gönderirken Çin'in Ankara Büyükelçiliği'nden yapılan yazılı açıklamada saldırılar dolayısıyla Çin hükûmetinin "büyük şaşkınlık" yaşadığı ifade edilerek saldırı kınandı.
 Filipinler - Filipinler Devlet Başkanlığı Sözcüsü Ricardo Saludo, saldırı dolayısıyla Türkiye’ye üzüntülerini ilettiklerini belirtti.
 Filistin Ulusal Yönetimi - Filistin Ulusal Yönetimi tarafından yayımlanan açıklamada, "Filistin halkı, hükûmeti ve Filistin lideri Yaser Arafat; Türkiye, Musevi cemaati ve kurbanların ailelerinin acılarını paylaşıyor" denilirken Başbakan Ahmed Kurey'in de "barbarca ve haince" olarak nitelendirdiği saldırıyı Türkiye'deki Filistin büyükelçisi aracılığıyla kınadığı belirtildi.
 Fransa - Fransa Cumhurbaşkanı Jacques Chirac, Sezer'e gönderdiği mesajla "Fransa'nın Türkiye'nin acısını paylaştığını" ifade ederek taziyelerini iletti. Fransa Dışişleri Bakanlığı sözcüsü Hervé Ladsous, "iğrenç" olarak nitelendirdiği saldırıları kınadıklarını belirtti. Fransa'daki Yahudi Kurumları Temsilcileri Konseyi, saldırıları kınadığı ve ölenlerin yakınları ile Türkiye hükûmetine başsağlığı dilediği bir mesaj yayımladı.
 Güney Afrika Cumhuriyeti - Güney Afrika Cumhuriyeti'nin Ankara Büyükelçiliği tarafından yapılan yazılı açıklamada saldırılardan duyulan üzüntü ifade edilirken silahsız ve masum sivillere karşı herhangi bir siyasi amaca yönelik şiddet kullanımının kınandığı belirtildi.
 İran - İran Dışişleri Bakanlığı Sözcüsü Hamid Rıza Asefi yaptığı açıklamayla saldırıları kınadı. İran'ın Ankara Büyükelçisi Firuz Devletabadi, saldırıların el-Kaide'ye faydası olamayacağını öne sürerek, saldırıların Türkiye'nin Kuzey Irak'taki gelişmelere müdahale gücünü kırmayı, Araplar ve İran'la olan bağlarını koparmayı amaçlayan Amerika Birleşik Devletleri ve İsrail'in gerçekleştirmiş olabileceğini, saldırıların hedefinini Yahudiler değil Müslümanlar olduğunu söyledi.
 İspanya - İspanya Başbakanı José María Aznar, Erdoğan'a gönderdiği telgrafla İspanya hükûmetinin saldırıları kınadığını bildirdi. İspanya Dışişleri Bakanı Ana Palacio ise Abdullah Gül'ü arayarak başsağlığı diledi.
 İsrail - İsrail'in Ankara Büyükelçisi Pinhas Avivi, saldırıların ardından Ankara'dan İstanbul'a geldi. İsrail Dışişleri Bakanlığı sözcüsü Türk yetkililere yardım talebinde bulunduklarını açıklarken İsrail Dışişleri Bakanı Silvan Şalom saldırılar sonrasında uluslararası topluluğa "şer güçleriyle mücadele" çağrısı yaparken uluslararası topluluğun "saldırıları kınamakla yetinmeyip terörizme karşı güçlü bir şekilde harekete geçileceğini umduğunu" belirtti.
 İtalya - İtalya Başbakanı Silvio Berlusconi saldırıyı kınadı ve İtalya Yahudi Cemaatleri Birliği Başkanı Amos Luzzatto ile yaptığı telefon görüşmesinde Yahudi cemaatiyle dayanışma içinde olduğunu ifade etti.
 Kanada - Kanada Dışişleri Bakanı Bill Graham, saldırılarda hayatını kaybedenlerin yakınlarına başsağlığı dilediği bir mesaj yayımladı.
 Kuzey Kıbrıs Türk Cumhuriyeti - Kuzey Kıbrıs Türk Cumhuriyeti Cumhurbaşkanı Rauf Denktaş saldırıları kınadı ve terörün kimseyi başarıya ulaştırmadığını söyledi.
 Lübnan - Lübnan Devlet Başkanı Emil Lahud, Sezer'e gönderdiği mesajla saldırıları kınadı. Başbakan Refik el-Hariri ise Erdoğan'a gönderdiği mesajda "saldırıların devletler, halklar ve dinler arasına nifak sokma amacını taşıdığını, bununla mücadele etmek amacıyla herkesin olağanüstü önlemler alması gerektiğini" ifade etti.
 Malezya - Malezya Başbakanı Abdullah Ahmad Badawi saldırıları kınadığı açıklamasında bu tür saldırıları "İslam değerlerinin ihlali" olarak tanımladı ve "Müslümanların, başka dinlerin ibadet yerlerine zarar vermemesi" gerektiği ifade etti.
 NATO - NATO Genel Sekreteri George Robertson, "bu iğrenç saldırıların kabul edilemez kin ve hoşgörüsüzlük eylemleri" olduğunu ve "masum insanlara yönelik bu barbar saldırıları şiddetle kınadığını" belirtti.
 Pakistan - Pakistan Devlet Başkanı Pervez Müşerref, Sezer'e gönderdiği mesajda Türk halkına olan desteğini ifade etti. Pakistan Başbakanı Zaferullah Han Cemali de Erdoğan'a gönderdiği başsağlığı mesajında saldırıları kınadıklarını bildirdi.
 Romanya - Romanya Dışişleri Bakanı Mircea Geoană, Gül'ü arayarak başsağlığı diledi.
 Rusya - Rusya Dışişleri Bakanlığı Sözcüsü Aleksandr Yakovenko yaptığı açıklamayla saldırıları kınadı ve ölenlerin yakınlarına başsağlığı diledi.
 Türkiye - Cumhurbaşkanı Ahmet Necdet Sezer yaptığı yazılı açıklamada saldırıları kınadı ve ölenlerin yakınlarına başsağlığı diledi. Başbakan Recep Tayyip Erdoğan saldırıları "Türkiye'nin istikrarına ve barışına yönelik" olarak tanımlarken "hangi taraftan olursa olsun ve hangi düşünce, eylem grubu olursa olsun kesinlikle lanetliyorum" sözleriyle saldırıyı kınadığını ifade etti. Erdoğan ayrıca Türkiye Hahambaşı İsak Haleva'ya gerçekleştirdiği taziye ziyaretinde "Müslüman, Yahudi veya başkası, hepsi benim vatandaşım. Sadece Müslümanların değil, hepsinin başbakanıyım. Türkiye tarihinde hahambaşını ziyaret eden ilk başbakanım" sözlerini kullandı. Türkiye Hahambaşılığı tarafından yapılan yazılı açıklamada saldırıların "sadece kutsal mekânlarda yüce Tanrı'ya ibadet etmekte olan Yahudilere karşı değil, tüm vatandaşlara ve devlete yönelik işlenmiş terörist bir saldırı" olduğunu bildirdi. Adalet Bakanı Cemil Çiçek saldırıları "vahşet" ve "insanlık dışı" sözleriyle tanımlarken Türkiye'nin terörizme karşı uluslararası alanda defalarca mücadele çağrısı bulunmasına rağmen bu çağrılara "gerekli, samimi ve zamanında" bir cevap alamadığını söyledi ve "Birçok ülke Türkiye'de can döken canilere destek olmuştur, lojistik destek sağlamış, himaye etmiştir. Şimdi yaşanan bu vahşetten sonra bize taziye mesajı gönderen bazı ülkeler vicdan muhasebesi yapmak zorundadır. Aksi takdirde döktükleri gözyaşları timsah gözyaşlarıdır." ifadelerini kullandı.
 Vatikan - Papa II. İoannes Paulus, Aziz Petrus Meydanı'nda yaptığı konuşmada her türlü terör eylemini kınadığını söyledi. Papa'nın yardımcılarından Kardinal Angelo Sodano tarafından yapılan açıklamada Papa'nın saldırılar sonrasında barış çağrısında bulunduğu ve Türk halkına başsağlığı dilediği bildirildi.
 Yunanistan - Yunanistan Başbakanı Kostas Simitis, Recep Tayyip Erdoğan'ı telefonla arayarak kurbanlar için başsağlığı diledi. Dışişleri Bakanı Yorgo Papandreu yaptığı yazılı açıklamada ise "barbarca, iğrenç ve kör şiddet eylemini şiddetle kınadığını" ve "kin, şiddet, terör, ırkçılık, yabancı düşmanlığı ve antisemitizme karşı mücadelenin sürekli olması gerektiğini" ifade etti. Ülkedeki ana muhalefet partisi Yeni Demokrasi'nin lideri Kostas Karamanlis ise Erdoğan'a başsağlığı mesajı yolladı.
Almanya - Almanya Dışişleri Bakanı Joschka Fischer, Türkiye Dışişleri Bakanı Abdullah Gül'ü telefonla arayarak başsağlığı diledi.
 Amerika Birleşik Devletleri - Amerika Birleşik Devletleri Başkanı George W. Bush, resmî ziyaret için bulunduğu Londra'da Birleşik Krallık Başbakanı Tony Blair ile birlikte düzenlediği basın toplantısında "Terörün doğası bu işte, Masum insanları nasıl öldürdüklerini görüyoruz. Özgür uluslardan nefret ediyorlar." sözlerini kullanarak "teröristlerin bu amaçlarında başarısız olacaklarını" ifade etti. Beyaz Saray Basın Sekreteri Scott McClellan yaptığı açıklamada olayları "terörizm" olarak nitelediğini belirtti.
 Avrupa Birliği - Avrupa Birliği Ortak Dış Politika ve Güvenlik Yüksek Temsilcisi Javier Solana, Türkiye ve Birleşik Krallık hükûmetleri ile saldırılarda ölenlerin yakınlarına başsağlığı diledi.
 Azerbaycan - Azerbaycan Cumhurbaşkanı İlham Aliyev, Sezer'i telefonla arayarak başsağlığı mesajını iletti.
 Belçika - Belçika Başbakan Yardımcısı ve Dışişleri Bakanı Louis Michel, saldırıların yalnızca Türkiye'ye değil tüm devletlere yönelik olduğunu ve "Türk halkı ve hükûmetiyle sarsılmaz bir dayanışma içinde olduğunu" ifade etti.
 Birleşik Krallık - Birleşik Krallık Başbakanı Tony Blair, George W. Bush ile birlikte düzenlediği basın toplantısında "Bizi korkutmalarına izin vermeyeceğiz. Terörizmi nerede bulursak, onu bulacağız ve onu sindireceğiz." ifadelerini kullandı ve "son saldırılarda ölenlerin çoğunun Müslüman olduğuna" dikkat çekerek "terörizmi 21. yüzyılın tehdidi" olarak nitelendirdi. Dışişleri Bakanı Jack Straw saldırıların "el-Kaide ve bağlantılarının, korkakça ve hiçbir ayrım gözetmeksizin düzenlendiği terör eylemlerinin" bütün işaretlerini taşıdığını belirtti ve hükûmet yetkililerinden oluşan 16 kişilik bir terörle mücadele ekibinin Türkiye'ye gönderileceğini söyledi. Kraliçe II. Elizabeth, Sezer'e gönderdiği mesajla ölenlerin yakınlarına başsağlığı diledi. Dışişleri Bakanlığı web sitesinde yapılan duyuruyla Birleşik Krallık vatandaşları, zorunlu olmadıkça İstanbul'a gitmemeleri konusunda uyarıldı. Saldırının gerçekleştiği gün İstanbul'a gelen Straw, saldırıların "medeniyete yönelik" olduğunu ifade etti.
 Birleşmiş Milletler - Birleşmiş Milletler Genel Sekreteri Kofi Annan saldırıları kınadığını belirtirken saldırıları "insanlık dışı" olarak niteledi ve düzenleyenlerin "insanlığa saygıları bulunmadığını" söyledi. Birleşmiş Milletler Güvenlik Konseyi de "uluslararası barış ve güvenliğe tehdit oluşturan terörist eylemlerle mücadelenin gerekliliğini" vurguladığı 1516 sayılı kararıyla saldırıları kınadı ve hayatını kaybedenlerin yakınlarına başsağlığı diledi.
 Çek Cumhuriyeti - Çek Cumhuriyeti hükûmetinden Sezer'e, saldırıların kınandığı bir başsağlığı mesajı gönderildi.
 Danimarka - Danimarka Dışişleri Bakanı Per Stig Møller gerçekleşen saldırıların sebebini "bazılarının Türkleri, İsrail'e destekleri ve Saddam rejiminin devrilmesine katkıları dolayısıyla cezalandırmak istemesi" olarak gösterdi.
 Fransa - Fransa Cumhurbaşkanı Jacques Chirac saldırıları kınadı ve başsağlığı mesajı yolladı.
 Hollanda - Hollanda Başbakanı Jan Peter Balkenende saldırıları "korkunç ve iğrenç" olarak nitelerken İstanbul'daki Hollandalı görevliler için kaygı duysa da terörizme taviz vermeme amacıyla yerlerinin değiştirilmesinin söz konusu olmadığını ifade etti. Hollanda Dışişleri Bakanı Jaap de Hoop Scheffer de saldırıları kınadığına dair açıklamada bulundu.
 İran - İran İçişleri Bakanlığının Güvenlik Polisi İşleri Yardımcısı ve İran-Türkiye Yüksek Güvenlik Komitesi Başkanı Ali Asger Ahmedi, Türk mevkidaşını arayarak saldırıları kınadı ve İran'ın her türlü yardıma hazır olduğunu belirtti.
 İspanya - İspanya Kralı I. Juan Carlos, Sezer'e gönderdiği mesajla saldırıları kınadı ve ölenlerin yakınlarına başsağlığı diledi. İspanya hükûmetinden yapılan yazılı açıklamada "Türkiye ve Birleşik Krallık hükûmetlerine dayanışma çağrısı yapıldı.
 İsrail - İsrail Başbakanı Ariel Şaron saldırıların "özgür dünyayı, terörle mücadele etmesi gerektiğini hatırlamaya zorladığını" belirterek "terörizmin Türkiye'yi yine vurması, bizi, özgür dünyanın terörle mücadele etmesi gerektiğini hatırlamak zorunda bırakıyor" dedi. Başsağlığı da dileyen Şaron, "bu artık sadece İsrail ile ilgili değil. Tüm özgür dünya için tehlike. Terörle uzlaşma olmaz." ifadelerini kullandı. Dışişleri Bakanı Silvan Şalom da saldırıları öğrendiğinde "şoke olduğunu" belirtirken "demokratik ülkeler, nereyi vurursa vursun, terörizme boyun eğmeyecektir" ifadelerini kullandı.
 İtalya - İtalya Cumhurbaşkanı Carlo Azeglio Ciampi ile Başbakan Silvio Berlusconi saldırıları kınadı ve başsağlığı mesajı yolladı.
 Kuzey Kıbrıs Türk Cumhuriyeti - Kuzey Kıbrıs Türk Cumhuriyeti Başbakanı Derviş Eroğlu saldırılardan büyük üzüntü duyduğunu belirterek geçmiş olsun mesajını iletti.
 Lüksemburg - Lüksemburg Başbakanı Jean-Claude Juncker yaptığı açıklamada "şoke olduğunu" belirtirken "demokratik düzeni hedef alan saldırıları büyük şiddetle kınıyorum" ifadelerini kullandı.
 Mısır - Mısır Sağlık Bakanı Muhammed Avad Taceddin saldırıları kınadığını bildirdi.
 NATO - NATO Genel Sekreteri George Robertson saldırılar sebebiyle büyük şok yaşadığını belirterek "bu son trajik olaylar dayanışmamızı artırmıştır" ifadelerini kullandı.
 Polonya - Polonya Dışişleri Bakanlığı Sözcüsü "terörle mücadelenin sürmesi" yönünde çağrıda bulundu.
 Portekiz - Portekiz hükûmetinden Sezer'e, saldırıların kınandığı bir başsağlığı mesajı gönderildi.
 Rusya - Rusya Devlet Başkanı Vladimir Putin, uluslararası terörizme karşı mücadele verebilmek için ortak bir mekanizme oluşturulması gerektiğinden bahsetti. Dışişleri Bakanlığı Sözcüsü Aleksandr Yakovenko saldırıları şiddetle kınadıklarını belirtti.
 Suriye - Suriye Dışişleri Bakanı Faruk eş-Şara, "terör saldırısı" olarak nitelediği olayları kınadı.
 Suudi Arabistan - Suudi Arabistan Savunma Bakanı Sultan bin Abdülaziz "Türkiye'de olup bitenleri üzüntüyle karşılıyoruz. Hiçbir terör eylemi kabul edilemez" beyanında bulundu.
 Türkiye - Türkiye Cumhurbaşkanı Ahmet Necdet Sezer, saldırıların ardından yayımladığı başsağlığı mesajında "Devletimiz, ulusumuzla birlikte her türlü sorunun üstesinden gelecek güçtedir. Yurttaşlarımızı sağduyulu davranmaya, görevlilere yardımcı olmaya çağırıyorum." ifadelerini kullandı. Başbakan Recep Tayyip Erdoğan bu saldırıyı da "lanetlediğini", saldırının "Türkiye'nin barış ve istikrarına yönelik" olduğunu ve "terörün hiçbir zaman meşru bir yöntem olmadığını ve hedefine ulaşamayacağını" söyledi. Meclis Başkanı Bülent Arınç'ın yayımladığı mesajda "Türkiye, maruz kaldığı terörist eylemler nedeniyle hedeflerinden, gelecek için tasarılarından ve hayallerinden vazgeçmeyecektir. Kimse, Türkiye'nin huzurunu engelleyecek güçte değildir." sözleri yer aldı. Dışişleri Bakanı Abdullah Gül, yaptığı basın toplantısında "Türkiye organize bir şekilde terör saldırısına muhatap olmaktadır. Türkiye kendi bildiği yolda devam edecektir. Teröre karşı bütün ülkelerle işbirliği içinde olduğumuz bir gerçektir. Dünya ülkeleri bize destek vermeye devam edecektir." ifadelerini kullandı.
 Ürdün - Ürdün Dışişleri Bakanı Mervan el-Muaşer taziye ve kınama mesajında "terörizmin her türlüsüyle mücadele uluslararası bir çaba gerektiğini" söyledi.
 Vatikan - Papa II. İoannes Paulus "yalnızca masum insanların ölümüne yol açan terörizmin barbarca mantığını" kınadığını belirten açıklamada bulundu.
 Yunanistan - Yunanistan Başbakanı Kostas Simitis "Kör şiddet, kör politikadan kaynaklanır. Kör politika, sorunları çözmediği gibi çıkmaz yaratır. Bu saldırıların sorumluları, uyguladıkları yöntemin kendilerini hiçbir yere götürmeyeceğini anlamalıdırlar" şeklinde bir açıklamada bulundu. Dışişleri Bakanı Yorgo Papandreu "masum insanları hedef alan bu barbarca ve kör şiddet eylemlerini" kınadığını belirtti ve başsağlığı dileğinde bulundu. Yeni Demokrasi lideri Kostas Karamanlis de Erdoğan'a başsağlığı diledi. Basın ve Medya Bakanı Hristos Protopapas saldırıyı kınama amacıyla yaptığı konuşmasında "terörizme karşı mücadelede uluslararası işbirliğinin daha da güçlenmesi gerektiğini" vurguladı.
Saldırılarla ilgili soruşturmayı yürüten İstanbul Devlet Güvenlik Mahkemesi Cumhuriyet Başsavcılığının başvurusu üzerine İstanbul Nöbetçi 1 No'lu Devlet Güvenlik Mahkemesinde 18 Kasım günü alınan karar doğrultusunda, saldırılara ilişkin hazırlık tahkikatı ve toplanan delillerle ilgili sürdürülen çalışmaların yayınlanmamasına ilişkin yayın yasağı konuldu. İkinci saldırıların gerçekleştiği gün aynı mahkeme tarafından alınan kararla bu eylemlerle ilgili de yayın yasağı getirildi.20 Kasım'daki saldırılar sonrasında ülkedeki bazı Amerikan tesisleri çalışanlarına izinli oldukları tebliğ edildi ve bazı kurumlarda güvenlik önlemleri arttırıldı. Aynı gün British Airways Atatürk Havalimanı dışındaki ofislerini, Citibank ise ülkedeki tüm şubelerini yalnızca bir günlüğüne kapattığını duyurdu. Saldırıların yaşandığı gün işlemleri geçici olarak durduran İstanbul Menkul Kıymetler Borsası, 21 Kasım'da da işleme kapalı olma kararı aldı.20 Kasım'da UEFA, Galatasaray ile Juventus arasında 25 Kasım'da İstanbul'da oynanması planlanan UEFA Şampiyonlar Ligi maçının, saldırılar sebebiyle 2 Aralık'a ertelendiğini duyurdu. 25 Kasım'da ise UEFA, Galatasaray'ın Juventus ile 2 Aralık'ta, Beşiktaş'ın ise Chelsea ile 9 Aralık'ta İstanbul'da oynayacağı UEFA Şampiyonlar Ligi maçlarının Türkiye dışındaki başka bir ülkede oynanması kararı aldığını açıkladı. Her iki maç da Almanya'da oynandı.Avrupa Konseyi Genel Sekreteri Walter Schwimmer tarafından konsey adına personele gönderilen bir mesajda, 2003 yılı sonuna kadar Türkiye'de yapılması planlanan ve hangileri olduğu açıklanmayan bazı faaliyetlerin ileri bir tarihe ertelenme kararı alındığı duyuruldu. Yazıda ayrıca personelin resmî nitelikli Türkiye ziyaretlerinde de özel izin alınması gerektiği belirtilmekteydi.
Şuşoğlu, Önder (2004). Sarı Duman. İstanbul: Alfa Yayıncılık. ISBN 978-975-297-581-1. 
Mango, Andrew (2005). Türkiye'nin Terörle Savaşı. İstanbul: Doğan Kitap. ISBN 978-975-293-377-4. 
Demiray, Uğur; Gökçe, Orhan (2007). Terörün Görüntüleri, Görüntülerin Terörü. Konya: Çizgi Kitabevi. ISBN 978-975-8867-16-5.
Birleşik Krallık Başkonsolosluğu saldırısından sonra Associated Press tarafından çekilen görüntüler