
Jacobus Franciscus "Jim" Thorpe (Meskvakice: Wa-Tho-Huk; 28 Mayıs 1888 - 28 Mart 1953), Amerikalı sporcu. Modern spor dünyasının çok yönlü atletlerinden birisi sayılmaktadır. Olimpiyatlarda pentatlon ve dekatlon dallarında altın madalya sahibi olan, Amerikan futbolunda kolej ve profesyonel liglerde yıldız oyunculuk, Amerika Ulusal Beyzbol Ligi’nde  (Major League Baseball) oyunculuk ve basketbolda kariyer yapmış bir sporcudur. Olimpiyatlarda yarışmadan önce, İkinci Beyzbol Liginde iki sezon profesyonel olarak oynadığı ortaya çıkınca amatör yarışma kurallarına aykırı olması nedeniyle madalyalarını kaybetmiştir. Ancak ölümünden otuz yıl sonra 1983'te bu madalyalar tekrar verilmiştir.
Thorpe’un doğumu, tam adı ve etnik kökeni hakkında oldukça farklı bilgiler bulunmaktadır. Kesin olarak bilinen Thorpe’un Yerli Toprakları’nda doğduğudur ancak doğum sertifikası bulunamamıştır.
Thorpe 28 Mayıs 1888’de ABD’de Oklahoma eyaletinin Prague şehri yakınlarında doğduğu iddia edilmektedir.  Tam adının James Francis Thorpe olduğu söylense de bu kanıtlanamamıştır. Vaftiz sertifikasında adı  "Jacobus Franciscus Thorpe"  olarak kaydedilmiştir.
Annesinin ve babasının etnik kökeni farklı gruplardan gelmektedir. Babası Hiram Thorpe’un İrlandalı bir babası ve Sac ve Fox Ulusu’ndan yerli bir annesi vardı. Annesi Charlotte Vieux’nün babası Fransız, annesi ise büyük Sac savaşçısı şef Black Hawk’un (Kara Atmaca) soyundan gelen bir yerli idi. Sac ve Fox olarak yetiştirilen Thorpe’un yerli dilindeki adı Parlak Yol anlamına gelen Wa-Tho-Huk idi. Sac ve Fox Ulusu’nda gelenek olduğu üzere Thorpe doğumu sırasında meydana gelen bir olaydan esinlenerek  adlandırılmıştı. Doğduğu kulübeye giden yolu güneş ışığının aydınlatması üzerine kendisine bu isim verilmiştir. Bazı bilgilere göre Hiram Thorpe’un beş karısı ve toplam 19 çocuğu olmuştu ve bu çocukların en az on biri Vieux’dendi. Katolik olan annesi Thrope'u inançlı olarak yetiştirmiştir.Thorpe ikiz kardeşi Charlie ile birlikte Stroud, Oklahoma’daki yerli okuluna gitti. Dokuz yaşındayken kardeşi Charlie zatürreden öldü.  Okula kardeşinin yardımıyla devam eden Thorpe kardeşinin ölümünden etkilendi ve birkaç kere okuldan kaçtı. Bunun üzerine Hiram Thorpe oğlunu bir daha kaçmaması için Lawrence, Kansas’ta şu anda Haskell Yerli Ulusları Üniversitesi adıyla bilinen okula gönderdi. İki yıl sonra annesinin ölümüyle birlikte depresyona giren Thorpe, babasıyla birkaç kez tartıştıktan sonra okuldan kaçarak bir at çiftliğinde çalışmaya başladı.1904 yılında babasının yanına dönen Thorpe Carlisle, Pensilvanya’da bulunan Carlisle Yerli Endüstri Meslek Okulu’na girmeye karar verdi. Bu okulda iken Amerikan futbol tarihinin başlarında en nüfuzlu koçlardan biri olan Glenn Scobey "Pop" Warner ile çalıştı. Aynı yılın sonlarına doğru Hiram Thorpe’un ölmesi üzerine Thorpe bir kere daha okulu bıraktı. Birkaç yıl çiftlikte çalıştıktan sonra Carlisle’a geri dönerek atletizm kariyerine başladı.
Söylentilere göre Thorpe atletik kariyerine 1907’de Carlisle’da atletizm pistinden geçerken üzerindeki elbiselerle hazırlıksız olarak 1,75 metrelik sıçrayışla okulun yüksek atlamacılarını geçmesiyle başlamıştır. Bunun doğru olup olmadığı bilinmez ama kaydedilmiş en erken atletizm sonuçları 1907 yılına aittir. Thorpe, atletizmin yanı sıra Carlisle’da Amerikan futbolu ve beyzbol, lacrosse (raket benzeri sopalarla oynanan bir tür çim hokeyi) ve hatta dans takımlarına da katılmıştır.Ulusal anlamda ilk olarak 1911 yılında okulunun futbol takımında farklı pozisyonlarda oynayarak dikkati çekti.  Carlisle’ın Harvard takımını yendiği 18-13’lük maçta takımının tüm sayılarını Thorpe yapmıştır. Sezonu 11-1 tamamlayan Carlisle sonraki sezon Thorpe’un 25 "touchdown" ve 198 sayısıyla (12 maçta) ulusal kolej şampiyonasına katılmıştır. Carlisle'ın 1912 yılındaki karşılaşmaları içinde, West Point karşısındaki etkileyici 27-6’lık galibiyet dikkat çeker. Thorpe’un yaptığı 92 yardalık touchdown takım arkadaşının yapmış olduğu penaltı yüzünden iptal edilmiş ancak Thorpe bir sonraki oyunda 97 yardalık bir touchdown yapmayı başarmıştır. Thorpe 1911 ve 1912 yıllarında Amerikan ulusal karmasına seçilmiştir.O maç sırasında, daha sonra ABD başkanı olacak olan Dwight Eisenhower Thorpe’u engellemeye çalışırken dizini incitmiştir. Eisenhower 1961 yılında yaptığı bir konuşmada Thorpe’tan şöyle sözetmiştir: "Zaman zaman doğuştan üstün yeteneklere sahip insanlarla karşılaşırız. Aklıma Jim Thorpe geliyor. Hayatında bir kere bile antrenmana çıkmamıştır ama bugüne kadar gördüğüm futbol oyuncularından daha iyi oynayabilirdi." ."Futbol, Thorpe’un en sevdiği spordu ve hep öyle kaldı.,  Atletizm pistine ara sıra çıkıp yarışıyordu. Yine de Thorpe asıl ününü atletizm ile kazanmıştır.
İsveç’in başkenti Stokholm’de yapılan 1912 Yaz Olimpiyatları’nda programa iki yeni atletizm dalı konmuştu: Pentatlon ve dekatlon. 1906 Yaz Olimpiyatları’nda antik Yunan oyunlarındakine benzer bir pentatlon karşılaşması yapılmıştı ancak 1912 yılında pentatlon karşılaşmaları uzun atlama, cirit atma, 200 metre kısa mesafe koşu, disk atma ve 1500 metre koşu dallarından oluşturulmuştu.
1880 yılından beri ABD’de yapılmasına ve St. Louis’deki 1904 Yaz Olimpiyatları’nda bir çeşit dekatlon karşılaşması yer almasına rağmen dekatlon karşılaşmaları atletizm içinde yeni bir daldı ve Olimpiyatlardaki dekatlon ABD versiyonundan farklıydı. Carlisle atletizm takımında birçok dalda yarışan Thorpe gibi çok yönlü bir atlet için bu iki yeni karşılaşma, biçilmiş kaftandı. Dolayısıyla Thorpe hem pentatlon hem de dekatlon için ABD Olimpiyat Seçmeleri’ne katıldı.
Üç karşılaşmayı kazanarak Doğu Bölgesi Seçmeleri'ni kolayca kazanan Thorpe aralarında daha sonra Uluslararası Olimpiyat Komitesi Başkanı olacak Avery Brundage’in de bulunduğu pentatlon takımına seçildi. Dekatlon takımı için yalnızca birkaç aday olması nedeniyle seçmeler iptal edildi. Thorpe ilk ve tek dekatlon karşılaşmasına Olimpiyatlarda katılacaktı.
Thorpe'un Olimpiyatlardaki karşılaşma programı oldukça doluydu, çünkü pentatlon ve dekatlonun yanı sıra uzun atlama ve yüksek atlama dallarında da yarışıyordu. İlk karşılaşma pentatlon dalındaydı ve beş farklı dalın dördünü önde bitiren Thorpe 1912 yılından önce hiç yarışmadığı cirit atmada üçüncü geldi. Yarışma sonuçları karşılaşmalardaki sıralama puanlarına göre belirlense de, elde edilen derecelere göre de puanlama yapılıyordu. Thorpe kendinden sonra gelen Norveçli rakibi Ferdinand Bie’nin 400 puan önünde 4041.530 puan ile pentatlonda birinci geldi.Pentatlonda altın madalya kazandığı gün, yüksek atlama finallerine katılmaya da hak kazandı. Finalde dördüncü olan Thorpe uzun atlamayı da yedinci olarak bitirdi. Thorpe’un son karşılaşması olan dekatlonda favori ev sahibi Hugo Wieslander idi. Ancak Thorpe’un karşısında varlık gösteremeyen Wieslander karşılaşmayı 700 puan geriden tamamladı. Thorpe on dalın dördünde birinci geldi.O zamanki âdetlere göre madalyalar atletlere oyunların kapanış töreninde veriliyordu. İki altın madalyanın yanı sıra Thorpe dekatlon için İsveç Kralı V. Gustav ve pentatlon için Rus Çarı II. Nikolay tarafından verilen iki ayrı başarı ödülünü de kazandı. Kral Gustav’ın Thorpe’a ödülünü verirken "Bayım, siz dünya üzerindeki en büyük atletsiniz," dediği ve Thorpe’un da "Teşekkürler Kral" dediği söylenmektedir.Thorpe'un başarısı ülkesinde de dikkatleri çekti ve dönüşünde New York şehrinin ünlü Broadway bulvarında konfetilerle karşılandı. Thorpe daha sonraları bu karşılamayı şöyle anlatmıştır: "İnsanların çığlık çığlığa adımı haykırdıklarını duydum ve yalnızca bir kişinin nasıl bu kadar dostu olabileceğini anlayamadım."Thorpe, 1912 Olimpiyatlarında atletizmin yanı sıra ABD atletlerinden oluşan iki takımın yaptığı iki beyzbol gösteri karşılaşmasının birine de katılmıştır. Tüm dünyanın daha sonra öğreneceği üzere bu Thorpe’un beyzbolu ilk denemesi değildi.
1913 yılında, Olimpiyatlara katılan atletlerin amatör olması konusunda çok katı kurallar bulunmaktaydı. Yarıştıkları için para ödülü alanlar, spor öğretmenleri ve daha önce profesyonellere karşı yarışmış olanlar amatör sporcu sayılmıyor ve Olimpiyatlara katılmalarına izin verilmiyordu.
1913 Ocak ayının sonlarına doğru ABD gazeteleri, Thorpe’un daha önce profesyonel beyzbol oynadığı hakkındaki iddiaları yayımladılar. İlk olarak hangi gazetenin bu iddiayı gündeme getirdiği belli olmasa da bulunabilen en erken baskı Providence Times gazetesine aittir, ancak iddiaların önce Worcester Telegram gazetesinde yayımlandığından sözedilir. Hakikaten de Thorpe 1909 ve 1910 yıllarında Rocky Mount, Kuzey Carolina’da Doğu Carolina Ligi’nde profesyonel beyzbol oynamış ve bunun karşılığında da az miktarda para almıştır. College players, in fact, regularly spent summers playing professionally, but most, as opposed to Thorpe, used aliases.Kamuoyu Thorpe’un geçmişiyle çok ilgilenmediyse de, Amatör Atletizm Birliği (Amateur Athletic Union – AAU) ve özellikle Birliğin sekreteri James E. Sullivan bu olayı çok ciddiye almıştır. Thorpe Sullivan’a yarı-profesyonel olarak beyzbol oynadığını bildiren bir mektup göndermiştir:
...Yalnızca basit bir Yerli okul çocuğu olduğum ve böyle şeyler hakkında bir şey bilmediğim gerçeği nedeniyle kısmen mazur görülmeyi umuyorum. Hakikaten de yanlış bir şey yaptığımı bilmiyordum çünkü bildiğim birçok kolej öğrencisinin yaptığını yapıyordum ancak onlar kendi isimlerini kullanmamışlardı...
Mektubunun hiçbir faydası olmadı ve AAU geçmişe yönelik olarak Thorpe’un amatörlüğünü kaldırmaya karar verdi ve IOC’nin de aynı şekilde davranmasını önerdi. Aynı yıl içinde IOC oybirliğiyle Jim Thorpe’un tüm Olimpiyat madalyalarını, ödüllerini ve unvanlarını geri almayı kararlaştırdı ve onu profesyonel sporcu ilan etti.
Thorpe para karşılığında oynamış olsa da diskalifiye edilmesi kuraldışıydı. 1912 Olimpiyatları’nın kural kitapçığında herhangi bir karşı çıkmanın Oyunların kapanış töreninden sonra 30 gün içinde yapılması gerektiği belirtilmişti. İddiaların gazetelerde yayımlanması 1913 Ocak ayında yani Stokholm Oyunlarının bitişinden altı ay sonraya denk gelmektedir. AAU ve IOC görevlilerinin bu kuraldan haberi olmadığı ya da bilerek dikkate almadıkları anlaşılmaktadır. Ayrıca Olimpiyat Oyunlarından çok önce Thorpe’un amatör statüsünün sorgulandığı ancak 1913 yılında bu iddialarla karşı karşıya kalana kadar AAU tarafından dikkate alınmadığı hakkında bazı kanıtlar da bulunmaktadır.
Bu olayın Thorpe için tek olumlu yanı, profesyonel olduğunun ilanından sonra Amerika Ulusal Beyzbol Ligi’ndeki takımlardan teklifler almasıdır.
1913 yılında New York Giants beyzbol takımıyla anlaşan Thorpe üç sezon boyunca fasılalarla dış saha oyuncusu olarak görev yaptı. 1916 sezonunda hiç maça çıkmayan Thorpe 1917 yılında beyzbol oynamak için Giants takımına geri döndü ancak sezonun başlarında Cincinnati Reds takımına satıldı.,Aynı sezonun sonlarına doğru Giants takımına geri satılan Thorpe 1918 yılında da Giants takımında aralıklı olarak oynadı. 21 Mayıs 1919 tarihinde de Pat Ragan ile takas edilerek Boston Braves takımına katıldı. Sıradan bir beyzbol kariyeri geçiren Thorpe 91 sayı yaptı bunun 82’sini vurucu olarak yapmıştır ve 289 oyundaki vuruş ortalaması 0,252’dir. 1922 yılına kadar ikinci liglerdeki takımlarda beyzbol oynamaya devam etmiştir.
Aynı dönemde Thorpe Amerikan futbolunu da bırakmamıştır. 1915 yılında Canton Bulldogs takımıyla kontrat yapan Thorpe, maç başına o dönem için çok fazla sayılabilecek bir rakam olan 250 dolara anlaşmıştır. Başarılı olan takım 1916, 1917 ve 1919’da şampiyonluklar kazanmıştır. 1920 yılında Bulldogs takımı Amerikan Profesyonel Amerikan Futbolu Birliği’ni (American Professional Football Association – APFA) oluşturan on dört takımdan biri olmuştur. Bu birlik iki yıl sonra Amerikan Ulusal Futbol Ligi’ne (National Football League – NFL) dönüşmüştür. Thorpe, Canton takımında oynamaya ve aynı zamanda takımı çalıştırmaya devam ederken APFA’nın ilk başkanı seçilmiştir. 1921’den 1923’e kadar, Thorpe La Rue, Ohio’da tamamen Amerikan Yerlilerinden oluşan Oorang Indians takımı için oynadı.Thorpe 1920 ile 1928 yılları arasında altı değişik takım için oynadıysa da  hiçbir şampiyonluk takımında yer alamamıştır. 52 NFL maçı oynadıktan sonra 41 yaşında iken profesyonel Amerikan futbolunu bırakmıştır.
Thorpe spor dünyasında aktif olmaya devam etti. Son zamanlarda basketbolda da kariyer yaptığına dair kanıtlar vardır. "Jim Thorpe ve Dünyaca Ünlü Yerlileri" adı altında iki yıl boyunca (1927-1928) New York, Pensilvanya ve Marion, Ohio’da kasaba kasaba dolaşmışlardır. Hayatının bu dönemine ait çok az kayda rastlanması nedeniyle 2005 yılına kadar Thorpe’un biyografisini yazanlar basketbol kariyerinden habersizdi.
Thorpe, Carlisle’da tanıdığı Iva Miller ile 1913 yılında evlendi. Çiftin dört çocuğu olmuştur: Jim Jr. (2 yaşında öldü), Gale, Charlotte ve Grace. Thorpe’un zaman zaman çok fazla içki içmesi çiftin 1924 yılında boşanmalarının büyük ihtimalle ana sebebidir.Thorpe 1926 yılında Freeda Kirkpatrick ile evlenmiş . ve dört oğlu olmuştur: Carl, William, Richard, ve John. Spor yaşamı sona erdikten sonra Thorpe ailesini geçindirmek için çabalamıştır. Spor dışında çalışmayı zor bulan Thorpe hiçbir zaman bir işte uzun süre tutunamamıştır. Büyük Buhran’ın da işleri zorlaştırması Thorpe’un işten işe geçmesine neden olmuştur. Çeşitli  sinema filmlerinde figüran olarak yer almış, özellikle de kovboy filmlerinde Yerli şefi rolünü oynamıştır. Ayrıca inşaat işçiliği, bar fedailiği de yapmış ve 1945 yılında kısa bir süre ticari yük taşıyan gemilerde tayfa olarak çalışmıştır. Bundan dört yıl önce de eşi Thorpe'tan boşanmıştır.1950’lere gelindiğinde beş parasız kalan Thorpe dudak kanseri nedeniyle hastaneye yatırıldı.Üç yıl sonra, üçüncü eşi Patricia Askew ile Lomita, Kaliforniya’daki karavan evinde akşam yemeği yerken üçüncü kalp krizini geçirmiş, suni teneffüs ile kısa süre için hayata döndürüldükten sonra bilincini yeniden kaybetmiş ve 28 Mart 1953 günü 65 yaşında ölmüştür.
Thorpe’un üçüncü eşi Patricia, küçük Pensilvanya kasabası Mauch Chunk’un umutsuz bir şekilde iş olanaklarını artırmaya çalıştığını duyunca kasaba ile bir anlaşma yaptı. Thorpe’un cenazesini satın alan kasaba onun adına bir anıt dikti ve kasabanın adını Jim Thorpe olarak değiştirdi. Üzerinde İsveç Kralı V. Gustav ile konuşmasının yazılı olduğu anıt hâlâ kasabadadır.
Thorpe basından da büyük ilgi görmüştür. 1950 yılında Associated Press tarafından spor yazarları arasında yapılan ankete göre Thorpe 20. yüzyılın ilk yarısının en büyük atleti seçilmiştir. Aynı dönemde başka bir ankette de en iyi Amerikan futbolu oyuncusu seçilmiştir.  20. yüzyılın sonuna doğru Jim Thorpe adı hafızalardan silinmeye başladıysa da "yüzyılın atleti" sıralamalarının çoğunda hâlâ üst sıralarda yer almaktaydı.1951 yılında Thorpe henüz hayatta iken, ünlü Kazablanka filminin yönetmeni Michael Curtiz yönetmenliğinde Burt Lancaster’ın başrolü oynadığı Jim Thorpe: All-American adlı film çekilmiştir. 1931 yılında film haklarını MGM’e 1.500 dolar karşılığı satan Thorpe'un filmden hiçbir kazancı olmamıştır.1963 yılında Jim Thorpe NFL'in en büyük onur ödülü olan Profesyonel Amerikan Futbolu Anı Evi’ne kabul edildi. Her ne kadar Anı Evi’ne alınan ilk oyuncu olduğu söylense de aslında ilk alınan oyuncu Chicago Bears takımının kurucusu, sahibi, koçu ve oyuncusu olan George Halas’tır. Anı Evi'nde ayrıca oyuncunun bir heykeli de bulunmaktadır.
1986 yılında Jim Thorpe Ödülü Kolej Amerikan futbolunda en iyi geri savunma oyuncusuna verilmeye başlandı.
1999 yılında en son oyununun üzerinden 81 yıl, ölümünün üzerinden 46 yıl geçmiş olmasına rağmen, The Sporting News gazetesinin En Büyük 100 Amerikan Futbolu Oyuncusu listesinde 88. sırada yer almıştır. NFL kurulmadan önce profesyonel futbol oynayıp da listeye alınan tek oyuncudur.
Yıllar boyunca, çoğu, Thorpe’un hayattaki yedi çocuğundan birisi tarafından başlatılan, Olimpiyat unvanlarının geri verilmesi yönünde birçok girişim yapılmıştır.  Bunların arasında en ısrarlı olanı, Robert Wheeler ve Florence Ridlon’un girişimidir. Sonuç olarak hem AAU hem de Amerika Birleşik Devletleri Olimpiyat Komitesi’nin (United States Olympic Committee -USOC) kararlarını değiştirmesinde ve Thorpe’a 1913 yılından önceki amatör statüsünün iadesinde başarılı olmuşlardır.
1982 yılında, Jim Thorpe Vakfı’nı kurmuş ve ABD Kongresi’nin desteğini de almışlar ve bu destekle birlikte 1912 yılında Thorpe’un diskalifiye edilmesinin 30 günlük sürenin dışında yapıldığı kanıtlarını da göstererek, Thorpe’a unvanlarını iade etmek için daha önce hiçbir girişim yapmamış olan IOC’nin de dikkatini çekmeyi başardılar.
1982 yılının Ekim’inde IOC İcra Kurulu Thorpe’a unvanlarının geri verilmesini karara bağladı. Ancak sıra dışı bir kararla Bie ve Wieslander ile birlikte birinci ilan edildi. 18 Ocak 1983’te yapılan bir törenle Thorpe'un çocuklarından ikisi olan Gale ve Bill’e hatıra madalyaları sunulmuştur. Orijinal madalyalar müzelere girdiyse de çalınmıştır ve hâlâ kayıptır.
The Best of the Athletic Boys: The White Man's Impact on Jim Thorpe, Jack Newcombe, 1975.
In the Matter of Jacobus Franciscus Thorpe, The 1912 Olympic Games - Results for All Competitors in All Events, with Commentary içinde, Bill Mallon and Ture Widlund, 2002.
The Complete Book of the Summer Olympics (Sydney 2000 Edition) David Wallechinsky, 2000.

John Clayton Mayer (telaffuzu /ˈmeɪ.ər/; d. 16 Ekim 1977), Amerikalı müzisyen. Connecticut kökenlidir. Berklee College of Music'e devam etti, 1997'de Atlanta, Georgia'ya taşındı. Burada yeteneklerini işleme fırsatı buldu ve takipçiler edindi. İlk iki stüdyo albümü olan Room for Squares ile Heavier Things ticari başarı yakaladı ve multi-platinum statüsü elde etti. 2003'te "Your Body Is a Wonderland" ile En İyi Erkek Pop Vokal dalında Grammy Ödülü kazandı.
Mayer kariyerine çoğunlukla akustik rock yaparak başladı. 2005'te ise B. B. King, Buddy Guy ve Eric Clapton gibi tanınmış sanatçılarla birlikte çalışarak ve John Mayer Trio'yu kurarak blues yapmaya başladı. Eylül 2006'da çıkan Continuum albümünde blues etkisi görülebilir. 49. Grammy Ödüllerinde Mayer bu albümüyle En İyi Pop Vokal Albümü ve "Waiting on the World to Change" ile En İyi Erkek Pop Vokal Performansı ödüllerini aldı. Dördüncü stüdyo albümü Battle Studies, Kasım 2009'da yayımlandı.
Stand-up komedi, tasarım ve yazarlık da Mayer'ın kariyerinin birer parçasıdır. Başta Esquire olmak üzere bazı dergilere yazılar yazar. Ayrıca "Back to You" derneğine bağlı olarak hayırseverlik amaçlı etkinliklere ve küresel ısınmayla mücadele etkinliklerine katılır. Tanınmış kişilerle yaşadığı ilişkilerle medyada ve magazin basınında sıkça yer aldı.
John Mayer; Bridgeport, Connecticut'ta, İngilizce öğretmeni Margaret ile bir lisede müdürlük yapan Richard Mayer'ın oğlu olarak dünyaya geldi. Üç çocuğun ikincisi olan Mayer, Fairfield yakınlarında büyüdü. Burada, geleceğin tenisçilerinden James Blake ile arkadaş oldu. İlk yılında Norwalk'taki Center for Global Studies at Brien McMahon High School'a (sonradan Center for Japanese Studies Abroad adıyla bilinen bu okul Japonca öğrenmek isteyenler için bir "magnet program"dı) kayıtlı olan Mayer, sonrasında ise eski Fairfield Lisesi'nde eğitim gördü.  Michael J. Fox'un Geleceğe Dönüş'te Marty McFly olarak sunduğu gitar performansını seyrettikten sonra, bu enstrüman onu adeta büyüledi. Babası, Daha sonra, Mayer 13 yaşındayken babası, onun için bir gitar kiraladı.Bir süre sonra Mayer bir gitar sahibi oldu. Bir komşusunun verdiği Stevie Ray Vaughan kasediyle, Mayer'da yoğun bir blues sevgisi başladı. Ebeveynlerinin çekincelerine rağmen Mayer, büyük bir tutkuyla gitar çalmaya başladı ve iki yıllık çalışmanın ardından, lisedeyken, blues barlar ile bölgedeki diğer mekanlarda sahne almaya başladı. Tek başına çalmasının yanında; Tim Procaccini, Joe Beleznay ve Rich Wolf ile birlikte, Villanova Junction adlı (adını bir Jimi Hendrix şarkısından alan) bir grupta da yer alıyordu.On yedi yaşındayken aritmiye yakalandı ve bu yüzden bir hafta sonunu hastanede geçirdi. Mayer olayı aktarırken, "O, içimdeki şarkı yazarının doğduğu andı" ifadesini kullandı ve ilk şarkı sözlerini eve geldiği akşam yazdı. Bundan kısa bir süre sonra felce yol açan panik ataklar geçirmeye başladı. Bundan dolayı, anti-anksiyete ilacı olan Xanax'ı günümüzde dahi yanında taşımaktadır. Mezun olduktan sonra çalışmaya uygun ilk gitarı olan 1996 Stevie Ray Vaughan imzalı Stratocaster'ı almaya yetecek parayı biriktirene dek, on beş ay bir benzin istasyonunda çalıştı.
John Mayer, on dokuz yaşında iken; Boston, Massachusetts'teki Berklee College of Music'e kaydoldu. İki yarıyıl sonra çalışmalarını kısa kesmeye karar verdi ve okul arkadaşı Atlantalı Clay Cook'un teşvikiyle, onunla birlikte Georgia'ya taşındı. Kariyerlerine başladıkları iki kişilik grupları LoFi Masters ile isim yaptılar; yerel kahvelerde ve Eddie's Attic gibi kulüplerde sahne aldılar. Öte yandan Cook, sonraları, Mayer'ın ikilinin pop yapması yönündeki arzusu dolayısıyla müzikal farklılıklar yaşamaya başladıklarını aktardı. İkili yollarını ayırdı ve Mayer'ın solo kariyeri başladı.Yerel yapımcı ve mühendis Glenn Matullo'nun yardımıyla Mayer, bağımsız EP Inside Wants Out'u kaydetti. Mayer'la birlikte Cook da birçok şarkının yazarı olarak EP'de yer aldı. Bu şarkılar arasında en dikkat çekeni, Mayer'ın satışa sunulan ilk teklisi "No Such Thing" oldu. Tamamını Mayer'ın söylediği ve gitarla eşlik ettiği sekiz şarkıdan oluşan EP'deki tek istisna, Mayer'ın yalnızca vokal yaptığı "Comfortable"'dır. Açılış şarkısı "Back To You"da EP'nin yapımcılarından David "DeLa" LaBruyere'in de bas çaldığı bir grup çalmıştır. Ardından Mayer ve LaBruyere Georgia'nın tamamı ve komşu eyaletleri kapsayan bir tura çıktı.
Mayer, popüler olmaya başladı ve Mart 2000'de South by Southwest'e çıkmasıyla Aware Records'un dikkatini çekti. Mayer bu şirketle çalışmaya başladı. Mayer'ın Aware Festival konserlerinde çıkmasını ve şarkılarının Aware derlemelerinde yer almasını sağladıktan sonra, 2001'in başlarında, Aware onun internetten yayımlanan ilk albümü Room for Squares'ı çıkarttı. Bu süreçte Aware, Columbia Records ile bir anlaşma imzaladı. Bu anlaşmayla, Aware sanatçılarının plak şirketleriyle yapacağı sözleşmelerde ilk görüşme hakkı Columbia'ya ait oldu. Dolayısıyla, aynı yılın Eylül ayında Columbia Room for Squares'ı remiksledi ve yeniden çıkarttı. İlk büyük bandrollü albüm çıkışının bir parçası olarak albümün çizimleri güncellendi ve albüme "3x5" adlı parça eklendi. Yeniden çıkartılan bu albüm ayrıca, Mayer'ın bağımsız albümü Inside Wants Out'un ilk dört parçasının yeniden ele alınmış stüdyo versiyonlarını da içermekteydi.2002'nin sonlarında Room for Squares aralarında "No Such Thing," "Your Body Is a Wonderland" ve son olarak "Why Georgia'nın da bulunduğu birçok radyo hiti üretmişti. 2003'te Mayer "Your Body Is a Wonderland" ile En İyi Erkek Pop Vokal Performansı dalında Grammy Ödülü'nin sahibi oldu. Ödül kabul konuşmasında "Bu çok, çok çabuk oldu ve söz veriyorum ki yetişeceğim." sözlerini kullandı.2003'te Mayer Birmingham, Alabama'da verdiği bir konserin Any Given Thursday adıyla CD ve DVD'sini çıkarttı. Konser daha önce kaydedilmemiş, ancak sonradan Heavier Things'de yer almış olan (Cook'la birlikte yazdığı) "Man on the Side" ve "Something's Missing" gibi parçaları da içerir. Ayrıca "Covered In Rain" de bu konserde yer alır. DVD ekindeki belgesele göre bu parça "covered in rain" dizesini içeren "City Love"ın ikinci bölümü niteliğindedir. Ticari açıdan albüm kısa sürede Billboard 200 listesinde on yedi numaraya yükseldi. CD/DVD birbiriyle uyumlu ancak ılımlı övgülerle karşılandı; eleştirmenler onun pop-idol imajı ile o dönemde yeni ortaya çıkan gitar hünerini birbirinden ayırarak ele aldı. Allmusic'ten Erik Crawford "O Stevie Ray Vaughan'ın 'Lenny'sinin coverını çalarken kendisini kanıtlayan mükemmel gitar kahramanı mı, yoksa ergenlik çağındaki kızların 'Your Body Is a Wonderland'i çaldıktan sonra çığlıklar attığı bir gençlik idolü mü?" diye sordu.Mayer'ın ikinci albümü Heavier Things 2003'te piyasaya sürüldü ve genellikle olumlu eleştiriler aldı. Rolling Stone, Allmusic ve Blender da, biraz temkinli de olsa olumlu görüş bildirdi. PopMatters, albümün "tahmin edilebileceği kadar fazla kusurunun bulunmadığını" belirtti. Albüm ticari başarı yakaladı ve Room for Squares kadar iyi satmadıysa da ABD Billboard 200 listesinde bir numaraya çıktı. Mayer ilk bir numara teklisini "Daughters" şarkısıyla kazandı. Aynı şarkıyla Alicia Keys ve Kanye West gibi katılımcıları geride bırakarak 2005 Grammy Yılın Şarkısı ödülünün de sahibi oldu. Ödülünü Mayıs 2004'te ölen büyükannesi Annie Hoffman'a adadı. Ayrıca En İyi Erkek Pop Vokal Performansı ödülünü Elvis Costello, Prince ve Seal gibi isimleri geride bırakarak kazandı. 9 Şubat 2009'da The Ellen DeGeneres Show'da yapılan söyleşide Mayer, Grammy Yılın Şarkısı ödülünü almaması gerektiğini, çünkü Alicia Keys'in "If I Ain't Got You" parçasının daha iyi olduğunu düşündüğünü belirtti. Bu düşüncesinden dolayı Grammy ödülünü ikiye bölerek üstteki parçayı Keys'e verdi ve alt kısmı kendisine sakladı. 37. Yıllık Songwriters Hall of Fame Giriş Töreninde Mayer, Hal David Starlight Ödülüyle onurlandırıldı.Mayer 2004'teki ABD turnesinin yedi gecesinden canlı konserlerini kaydetti. Bu kayıtlar iTunes müzik deposundan, iyi anlarla birlikte hataları da içerdiğini gösteren as/is adıyla sunuldu. Birkaç ay sonra as/is gecelerinden bir "en iyiler" CD'si derlendi. Albümde Marvin Gaye şarkısı "Inner City Blues (Make Me Wanna Holler)"'ın daha önce yayımlanmamış bir coverı da bulunmaktadır. Şarkıda Mayer'ın destek sanatçısı DJ Logic'in turntable solosu bulunmaktadır. as/is'in tüm albüm kapaklarında insana benzer şekilde çizilmiş tavşanlar vardır.
Gün ışığına çıkmasıyla birlikte, Mayer'ın diğer alanlardaki yetenekleri de talep görmeye başladı. Steve Jobs onu Ocak 2004'te yazılım uygulaması GarageBand'in tanıtılacağı Apple'ın yıllık Macworld Conference & Expo toplantısının açılışına davet etti. Bu kısa süreli performans Mayer'ı etkinliğin demirbaşı haline getirdi. Mayer iPhone'a ilişkin duyurunun yapılmasının ardından, Macworld 2007'de solo performansıyla sahnede yine Jobs'la birlikte yer aldı. Mayer ayrıca, Volkswagen ve BlackBerry Curve reklamları yaptı.
Mayer, kapsamlı iş birlikleri yapmaya başladı, sık sık kendi türünün dışındaki sanatçılarla çalışıyordu. Common'ın "Go!" ile Kanye West'in "Bittersweet Poetry" çalışmalarında yer aldı b[›] Bu iş birliklerinin ardından, Mayer, rap ağırsıkletleri Jay-Z ile Nelly'den övgüler aldı. Hip hop topluluğundaki duruşu sorulduğunda, Mayer şu yanıtı verdi: "Şu anda oradaki mesele müzik değil. Bu nedenle bence hip-hop, rock'ın bir zamanlar bulunduğu yerde."Mayer bu dönemde müzikal yönünde değişim göstermeye başladı; "akustik duyarlık dükkânını kapatmakta olduğu" açıkladı. 2005'te, Buddy Guy, B.B. King, Eric Clapton, caz sanatçısı John Scofield  dahil birçok blues sanatçısıyla bir dizi iş birliği yapmaya başladı. Ayrıca, efsanevi caz piyanisti  Herbie Hancock ile Manchester, Tennessee'deki  Bonnaroo Müzik Festivali'nde bir şovu kapsayan bir turneye çıktı. Bu iş birlikleri,  Clapton (Back Home, Crossroads Guitar Festival), Guy (Bring 'Em In), Scofield (That's What I Say), ve King (80) gibi birçok sanatçıyla kayıt yapmasını sağladı. Mayer duygusal şarkıcı-söz yazarı olarak yerini korurken, aynı zamanda yukarıdaki birçok sanatçının yanında Jimi Hendrix, Stevie Ray Vaughan, Robert Cray ve Freddie King'den ilham alan başarılı bir gitarist olarak da dikkat çekti.
2005'in ilkbaharında, Mayer, önceki stüdyo çalışmalarından tanıdığı basçı Pino Palladino ve davulcu Steve Jordan ile birlikte John Mayer Trio'yu oluşturdu. Trio, rock ve blues müziklerinin bir kombinasyonunu çaldı. Ekim 2005'te Trio, tüm biletlerin tükendiği bir kulüp turnesinde üç akşam, sahnesini The Rolling Stones'la paylaştı. Kasım'da ise, Try! adında bir canlı performans albümü yayımladı. 2006'nın ortalarında çalışmalarına ara verdi. Aynı yılın Eylül ayında Mayer, Trio'nun yeni bir bir stüdyo albümünün çalışmalarına başlamayı planladığını açıkladı.
Mayer'ın son albümü Continuum, 12 Eylül 2006'da yayımlandı ve prodüktörlüğünü Mayer ile Steve Jordan üstlendi. Mayer albümün kendi pop müzik imzasıyla blues'un duygusu, sesi, geleneği ve duyarlığını birleştirmeyi amaçladığını belirtti. Bu tarzda, yayımlanan trio albümü Try!'dan iki parça— funky "Vultures" ile  blues merkezli "Gravity"— da Continuum albümünde yer aldı.  Mayer, "Gravity" şarkısının, yazdıkları içinde en önemli şarkı olduğunu ifade etti.Continuum albümünden çıkan ilk single, The Ron and Fez Show'da çıkış yapan "Waiting on the World to Change" oldu. Şarkı, yayınlandıktan sonra 11 Temmuz 2006'da, iTunes Müzik Mağazası'nda haftanın en çok indirilen üçüncü şarkısı oldu ve Billboard Hot 100 listesine, 25 numaradan giriş yaptı. 23 Ağustos 2006'da, Mayer, Los Angeles radyo istasyonu Star 98.7'de, her parçaya yorum yaparak tüm albümünü çaldı. Daha sonraki bir versiyon ise ertesi gün Clear Channel Music internet sitesinde sunuldu. 21 Eylül 2006'da Mayer Kanıt Peşinde'de yer aldı ve "Waiting on the World to Change" ile "Slow Dancing in a Burning Room"'u çaldı. "Gravity" parçası, televizyon dizileri House'ın "Cane & Able" bölümünde ve Numb3rs'da yer aldı. 22 Ekim 2006'da Abbey Road Studios'da Live From Abbey Road programı için bir bölüm kaydetti.
7 Aralık 2006'da "Yılın Albümü" dahil beş dalda 2007 Grammy'lerine aday oldu. John Mayer Trio da Try! albümüyle aday gösterildi. "Waiting on the World to Change" ile En İyi Sözlü Pop Parçası, Continuum ile En İyi Pop Albüm ödüllerini aldı. Mayer "Waiting on the World to Change" teklisinin, müzisyen Ben Harper'ın vokalinin eklendiği akustik versiyonunun remiksini yaptı. Continuum albümünün kaydına hazırlanırken, Los Angeles'taki The Village'i usta müzisyen Robbie McIntosh ile beş şarkısının demo akustik versiyonlarını kaydetmek için tutmuştu. Bu kayıtlar 12 Aralık 2006'da The Village Sessions adıyla EP olarak piyasaya sürüldü. Mayer her zamanki gibi albümün kapak çalışmasını denetledi.
Mayer Şubat 2007'de  John Frusciante ve Derek Trucks ile birlikte Rolling Stone'un (#1020) kapağında yer aldı. "Yeni Gitar Tanrıları"ndan biri olarak gösterildi ve kapakta Eric Clapton'a atıfla "Slowhand, Jr." takma adıyla anıldı. Buna ek olarak Time dergisi editörleri tarafından 2007'nin En Etkili 100 isminden biri seçildi.20 Kasım 2007'de Continuum albümü, internet ve satış mağazalarında yeniden satışa sunuldu. Bu defa albüm, 2007 turnesinden, beşi Continuum'dan, diğeri ise Ray Charles'ın "I Don't Need No Doctor" parçasının coverı olan altı şarkının yer aldığı bir bonus disk içeriyordu. Yeni single'ı "Say" de ayrıca iTunes'tan dinleyiciye sunuldu. 6 Aralık 2007'de "Belief", 2008 Grammy Ödülleri'nde En İyi Erkek Pop Vokal dalında aday gösterildi. Törende Alicia Keys'e "No One" parçasında eşlik etti.
Şubat 2008'de Mayer aralarında David Ryan Harris, Brett Dennen ve Colbie Caillat'ın da olduğu çeşitli müzisyenlerin performanslarını da kapsayan, Karayiplere üç günlük bir gemi gezisine ev sahipliği yaptı. Etkinliğin adı "The Mayercraft Carrier", geminin adı ise, Carnival Victory idi. Bunun devamı niteliğindeki tur "Mayercraft Carrier 2" ise Long Beach, Kaliforniya'da başladı ve Carnival Splendor gemisiyle 27-31 Mart 2009 tarihlerinde yapıldı.
8 Aralık 2007'de Nokia Theatre L.A. Live'de verdiği konserin Danny Clinch tarafından yönetilen filmi, 1 Temmuz 2008'de Where the Light Is adıyla piyasaya sürüldü. Film akustik bir bölüm ile John Mayer Trio ile olan bir bölüm, ardından da John'un Continuum albümündeki grubuyla olan bölümü içerir. DVD ve Bluray'deki bonus materyaller arasında Mayer'ın sahne arkası görüntüleriyle Mulholland Drive'da çalarken çekilen görüntüleri de yer alır.Mayer Avustralyalı soul sanatçısı Guy Sebastian'ın "Like it Like That" albümünde yer alan üç şarkıda onunla çalıştı. Ayrıca, Crosby Loggins'in ilk LP'si Time to Move'a adını veren parçada gitar çaldı.7 Temmuz 2009'da Mayer Michael Jackson'ı anma töreninde gitarla şarkıcının Human Nature parçasının enstrümantal bir versiyonunu çaldı.
17 Kasım 2009'da Mayer'in dördüncü stüdyo albümü Battle Studies yayımlandı ve albüm Billboard 200 listesine zirveden girdi. On bir parça içeren albümün süresi kırk beş dakikadır. İlk single "Who Says" albümden önce, 24 Eylül 2009'da piyasaya çıktı. Onu 19 Ekim'de ikinci single "Heartbreak Warfare" izledi. Albüm, ticarî başarısına rağmen eleştirmenlerden hem olumlu, hem olumsuz eleştiriler aldı. Bazıları albümü coşkulu buldu ve sanatçının "en cesur" albümü olarak niteledi. Kimileri albümü "güvenli" olarak niteledi ve "Şarkıcı-söz yazarı Mayer ile şehir adamı Mayer arasındaki bağlantı bazen, aynı bedenin içinde değillermiş gibi kopuk" yorumunu yaptı. Mayer da, Rolling Stone dergisiyle yaptığı söyleşide Battle Studies'in en iyi albümü olmadığını kabul etti.
Mayer 2002'de tıbbi bakım, eğitim, sanat ve yetenek gelişimi gibi alanlar için gelir toplamaya yönelik, kâr amacı gütmeyen bir organizasyon olan "Back To You" Derneğini açtı. Dernek, gitar penaları, tişörtler ve imzalı CD'ler gibi özel John Mayer eşyalarının açık artırmayla satışından gelir elde etmektedir. Açık artırmalar başarılı olmuş, kimi biletler itibari değerlerinin on yedi katı fiyata satılmıştır.Mayer Nisan 2007'de blogunda yazdığı bir yazıda, küresel ısınmayı tersine çevirmeye katkıda bulunmayı amaçlayan "Another Kind of Green" adlı yeni bir çalışmadan söz etti. Mayer böylece ekolojik duyarlığı artırmayı amaçladı. Kendi yaşam tarzını korurken, bir yandan "plastiğe alternatif ucuz ve kolay" ürünler tasarladı, uyguladı ve blogunda başkalarını da bu yönde çaba harcamaları için teşvik etti. Ayrıca tur otobüsünü biodizele çevirdi. Mayer, yeniden kullanılabilir bakkal çantası ve su şişesi üretimi amacıyla Incase ile ortak oldu. Mayer, 7 Temmuz 2007'de küresel ısınmaya dikkat çekmeyi amaçlayan Live Earth projesinin East Rutherford, New Jersey'deki konserine katıldı. 2007 yazından başlayarak, çevreci grup Reverb bilgi alınabilecek kulübeler kurdu ve Mayer'ın ekibine şarkıcının turneleri sırasında enerji tasarrufu yapabilmeleri için yardım etti.Mayer kariyeri boyunca birkaç gelir elde etme ve bağış toplama amaçlı televizyon programında yer aldı. Virginia Tech katliamı sonrasında Dave Matthews Band, Phil Vassar ve Nas ile birlikte, 6 Eylül 2007'de okulun stadyumu olan Lane Stadyumu'nda ücretsiz konser verdi. 8 Aralık 2007'de First Annual Charity Revue'yü sundu. Önce John Mayer Trio, daha sonra ise turne grubuyla akustik bir performans sergiledi. Bu konserden elde edilen gelir, Toys for Tots, Inner City Arts ve the Los Angeles Mission'a bağışlandı. Konserin CD ve DVD'si Temmuz 2008'de "Where the Light Is" adıyla satışa sunuldu. Bunların satışından sağlanacak gelirin bağışlanıp bağışlanmayacağı açıklanmadı. Mayer ayrıca, Tibet ile Dalai Lama Tenzin Gyatso'yu destekleme amacına yönelik ünlülerden oluşan bir inisiyatif olan Songs for Tibet'te yer aldı.
Bir Rolling Stone söyleşisinde Mayer, eski Columbia Records başkanı Don Ienner'in Continuum albümünü sert şekilde eleştirmesinin ardından, kısa süre için de olsa, müziği bırakıp tam zamanlı olarak tasarım alanında çalışmayı düşündüğünü belirtti. Öte yandan Mayer'ın tasarıma olan ilgisi kendisini çeşitli yollarla belli ediyordu. 2003'te Martin Guitars Mayer'a kendi imzasını taşıyan OM-28 John Mayer adlı akustik gitarı verdi. Gitarın sürümü, bir Atlanta alan kodu olan 404 sayısıyla sınırlıydı. Bu modeli, 2005 yılında çıkarılan iki Fender marka Stratocaster elektro gitar izledi. Üçüncü bir Stratocaster ise bu kez 100 taneyle sınırlı olarak üretildi. Ocak 2006'da Martin Guitars, Martin OMJM John Mayer akustik gitarı satışa sundu. Bu gitarın Martin OM-28 John Mayer'ın birçok özelliğini taşıması, ancak daha uygun bir fiyattan satılması öngörüldü. Ağustos 2006'da Fender, SERIES II John Mayer Stratocaster'ları üretmeye başladı. Bu serinin renklerinde değişiklikler yapıldı. Ocak 2007'de Two Rock, Mayer'la özel tasarım amfiler için işbirliği yaptı. Bunların yalnızca (hepsi Mayer tarafından imzalanmış) 25'i halka sunuldu. Haziran 2007'de üzerinde Continuum motifinin bulunduğu gitarlar ve John Mayer imzalı 500 Fender Statocaster in Cypress-Mica piyasaya sürüldü. Sınırlı sayıdaki Cypress-Mica model gitarlar, Mayer'ın Incase tasarımlarıyla işbirliğinin ürünü olan INCSvsJM enstrüman çantalarını da kapsıyordu. Mayer aynı zamanda tutkulu bir gitar koleksiyoncusudur ve 2006 yılında koleksiyonu 200 parçayı aşmıştır.Gitarlara ek olarak Mayer'ın el yapımı ürünleri, tişörtten gitar çantasına ve kendisinin çok sevdiği spor ayakkabılarına kadar çeşitlilik gösterir. 2006 Ağustosunda Mayer, Mayer temalı eşyaların giyim kısmını oluşturan, kendi tasarımlarından oluşan JMltd'yi başlattı. Ürünler internet sitesinde satışa sunuldu.
1 Haziran 2004 tarihinde, Esquire dergisinde, Mayer, "John Mayer Müzik Dersleri" adlı bir köşede yazmaya başladı. Her bir makale, bir ders ile Mayer'ın kişisel ilgi alanları ya da çeşitli popüler konulara ilişkin (çoğu zaman mizahi) görüşlerini içerir. Her yazı, seçilmiş bir ders ile kişisel ve popüler ilgisi üzerine çeşitli konulardan oluştu. Ağustos 2005 sayısında, okurlarını, yazmış olduğu bestelenmemiş sözleri için beste yapmaya çağırdı. Kazanan Los Angeles'tan Tim Fagan oldu, sonuç, derginin Ocak sayısında açıklandı.Mayer, online olarak da aktif olmakta ve dört bloguna devam etmekte: bir MySpace sayfası, resmî sitesindeki bir blog, Honeyee.com'da bir başkası ve  StunningNikon.com'da bir resim blogu. Blogların önceliği Mayer'ın kariyeri ile ilgili olsa da, bloglarda ayrıca şakalar, komik videolar, Mayer'ın kişisel aktiviteleri de yer aldı; zaman zaman içerikte birikmekteler. Mayer, blogları bir reklamcı aracılığıyla değil, bizzat kendisinin yazdığını belirtti. 23 Ocak 2008 tarihli resmî blog girdisi "Done & Dusted & Self Conscious & Back to Work." yazılı bir grafik ve devamında  "Muharebenin teorik spekülasyonunda, ön yargıda, yanlış usavurmada, gururda, övüngende tehlike vardır. Tek güvenli kaynak, doğaya dönüştür." yazan bir sözden oluştu;c[›] önceki tüm blog girdileri silindi. Mayer, daha sonra birkaç defa bu girdinin içeriğini değiştirdi ve blog yazmaya devam etmekte.
2000'lerin ortalarında, stand-up komedi, Mayer'ın hobisiydi. New York'taki ünlü Comedy Cellar'da ve diğer bazı yerlerde düzenli olmayan şekilde sahne aldı. Bunun kendisine, daha iyi yazmada yardım ettiğini söylemekle beraber, medyanın ilgisinin, ne söylediğine daha çok dikkat etmesi gereğini artırdığını ve ayrıca komik olmadığını düşündüğünü belirtti.
2004 yılında Mayer, VH1 kanalında yayınlanan John Mayer Has a TV Show adlı yarım saatlik komedi gösterisinde yer aldı. Bu gösteride Mayer, ayı kıyafeti giymek ve konser vereceği yerin yanındaki park alanında kendini göstermeksizin konserine gelen kişileri rahatsız etmek gibi maskaralıklar yaptı. 14 Ocak 2009'da CBS Mayer'la bir şov için görüştüklerini, bunun bir özel program olarak ya da devamlı olarak yayınlanacağını belirtti. Rolling Stone'la yaptığı ve 22 Ocak 2010'da internette yayımlanan bir söyleşisinde Mayer, John Mayer Has a TV Show adını taşıyan böyle bir şov üzerinde çalışıldığını doğruladı ve şov için personel işe alındığı bilgisini verdi. Konsepti ise, "Benim de biraz yönlendirebileceğim yüksek kaliteli bir müzik performans şovu. Sanatçıların iyi görünmesi ve müziklerinin iyi yansıtılması üzerine." sözleriyle açıkladı.Sanatçı ayrıca Chappelle's Show adlı gösteride ve Late Night with Conan O'Brien'ın son bölümünde de göründü. Mayer, bunun dışında O'Brien'ın Tonight Show adlı gösterisinin ilk haftasında John Mayer Trio ile beraber yer aldı.
Solo müzisyen olmasına karşın Mayer, aralarında Maroon 5, Guster, Howie Day, Mat Kearney, Counting Crows, Ben Folds, The Wallflowers, Teitur, Brett Dennen, Sheryl Crow, Colbie Caillat, OneRepublic ve Paramore'un bulunduğu çok sayıda grup ve şarkıcıyla turneye çıktı. Kısa süre önce Cars Film Müzikleri albümünde birlikte yer alan Crow ve Mayer, 2006'da, Ağustos'tan Ekim'e dek süren bir turneye çıktı. Mayer Kuzey Amerika'da gördüğü ilgiye orada da ulaşabilmek amacıyla, 2007'de Avrupa turnesine çıktı. Kuzey Amerika Continuum turnesinin ilk ayağı 28 Şubat 2007'de Madison Square Garden'daki bir şovla başladı. 2010'da, Mayer ve Keith Urban CMT Crossroads konserinde birlikte sahne aldılar ve kendi şarkılarının yanı sıra, George Michael'ın "Faith" parçasını da seslendirdiler. Bu performans sonrasında Mayer ve Urban, 2010 CMT Ödülleri gibi bazı törenlerde yeniden birlikte sahneye çıktılar.
Mayer canlı performanslarının pek çoğunu kaydettirmekte ve bu kayıtları ticari olmayan şekilde piyasaya sunmaktadır. Bu sayede hayranlarına canlı deneyimi yeniden yaşama fırsatı vermekte ve hayranlar arası etkileşimi teşvik etmektedir.
Mayer Krav Maga disiplininin takipçilerindendir. Her yıl yapılan Interfaith Baking Contest adlı yemek yarışmasını sunar. Bu yarışmada hayranlarının yıl sonunda, tatil döneminde kendisine yolladığı pişmiş yemek resimleri arasından en beğendiğini seçer.
Birkaç dövmesi vardır. Bunlar, sırasıyla sol ve sağ kolunda bulunan "Ev" ve "Yaşam" ("Life" adlı şarkısının adından gelir), göğsünün sol tarafındaki "77" (doğum yılı) ve sağ omuzunda bulunan koi-varî bir balıktır. Sol kolunun tamamı, yavaş yavaş yaptırdığı ve Nisan 2008'de tamamladığı kol dövmesi ile kaplıdır; bunlar: omuzunda "SRV" (idolü Stevie Ray Vaughan için), pazısında dikdörtgen bir şekil, iç kolunda ejderha-vari bir figür ile birçok diğer çiçeksi şekiller. 2003 yılında, önkolunda üç tane kare dövme yaptırdı, bunların içini yavaş yavaş dolduracağını açıkladı. 2010 itibarıyla karelerden ikisinin içi doldurulmuş durumdadır.Mayer, kol saati koleksiyonu meraklısıdır ve sahip olduğu saatler, on bin dolarlar değerindedir. Mayer, ayrıca, spor ayakkabı koleksiyonu yapmaktadır ve 2006 itibarıyla tahmini 200 çiftten fazla ayakkabısı vardır.Mayer'ın annesiyle babası 27 Mayıs 2009'da anlaşmalı olarak boşandı. Boşanmanın ardından Mayer 82 yaşındaki babasını Los Angeles'ta bulunan bir bakım merkezine yerleştirdi.Mayer, zamanını Los Angeles banliyösündeki (ses mühendisi arkadaşı Chad Franscoviak ile paylaştığı) evi ile New York'ta bulunan apartmanı arasında geçirmektedir.
Mayer, 2002'de Jennifer Love Hewitt ile çıktı. Mayıs 2006'da bir komedi programında, birlikte hiç seks yapmadıklarına dair şaka yaptı, ardından Hewitt'ten boşboğazlığından dolayı özür diledi. Aksi yöndeki dedikodulara rağmen Mayer, 2003'te Heidi Klum ile çıkmadı. Mayer'ın Jessica Simpson'la 2006'nın ortalarında başlayan ilişkisi dokuz ay sürdü. Dedikodular Ağustos ayında People dergisinin haberiyle başladı. Fakat Mayer ile Simpson'ın yeni yıl tatilini New York City'de birlikte geçirmesi ve Christina Aguilera'nın yılbaşı partisine katılmaları, söylentileri doruğa çıkardı. 2007 Grammy Ödülleri töreninde Ryan Seacrest, kırmızı halıda Mayer'a Simpson ile olan birlikteliğini sorduğunda, Mayer, Japonca cevap verdi. İlk çelişkili çevirilere  rağmen, "Jessica, hoş bir kadın ve onunla olmaktan mutluyum."d[›]
Simpson da Mayer'ın 2007 Continuum turnesinin birçok gününde, Mayer'a eşlik etti, ikili aynı yılın Mart ayında Roma'ya seyahate çıktı. Fakat, çift, Mayıs 2007'de ayrıldı. Eylül 2007'de aktris Minka Kelly ile çıkmaya başladı, yılın bitiminden önce ikili ayrıldı. Mayer, Nisan 2008'de Jennifer Aniston ile çıkmaya başladı, fakat Mayer, Ağustos ayında ondan ayrıldı. Ekim 2008'de ilişkilerine yeniden başladılar. Mayer, Şubat 2009'da Aniston'a 81. Akademi Ödülleri'nde eşlik etti. Şarkıcı, NYC röportajı esnasında PopSugar bloguna "Benim ilk Oscarımdı." dedi. "Ve benim ilk Oscar erkek arkadaşı oluşumdu." Çift, üç hafta sonra Mart 2009'da ayrıldı. Ünlü kişilerle yaşadığı ilişkiler "çapkın" olarak tanınmasına yol açtı.
Mayer'ın Jessica Simpson'la ilişkisi bazı kişisel davranış değişiklikleriyle çakıştı ve bunlar magazin basınında yer alma oranını önemli derecede artırdı. Önceleri Mayer uyuşturucu, alkol, gece kulüpleri, kırmızı halı etkinlikleri, ünlülerle birliktelikler ve müziğine odaklanmasını olumsuz etkileyeceğini düşündüğü her şeyden uzak durmaya kesin kararlı olduğunu ifade etti. Öte yandan Mayer söyleşilerinde, yirmili yaşlarındayken, kendisini daha dışa dönük olmaya motive eden, uç noktada "kaygı giderici" bir dönem yaşadığından söz etti.Mayer'ın medyayla ilişkisi tartışma yarattı. Söyleşilerindeki tarzı nedeniyle, lafı fazla uzattığı ve kendisinin farkında olduğu söylendi. Magazin basınıyla (bir TMZ bölümünü sunması ve Perez Hilton'la Twitter'da yaşadığı atışmaları da kapsayan) görüşmeleri, New York'taki spor salonunun önünde Aniston'la neden ayrıldıklarını açıkladığı, önceden planlanmamış bir basın toplantısıyla son buldu. Ayrılık dönemindeki tutumu hoş karşılanmadı ve Mayer duyarsız davranmakla ve görünüşü kurtarmaya çalışmakla eleştirildi. Mayer daha sonra "O dönem, hayatımın en kötü dönemlerinden biriydi" dedi ve bunu Aniston'ı incitmesinin sorumluluğunu almak amacıyla yaptığını ifade etmeyi sürdürdü. Basına bir daha konuşmayacağı iddialarına karşın Playboy dergisine verdiği (ve 10 Şubat 2010'da internet sitelerinde yer alan) bir söyleşisi medyada ve Twitter'da kadın düşmanı, ırkçı ve eski sevgilisiyle aralarındaki özel bilgileri ifşa eden biri olarak suçlanmasına yol açtı. Twitter'dan "nigger" sözcüğünü kullanmasına ilişkin olarak "Duygusal açıdan bu kadar anlam yüklü bir sözcüğü mantıklı bir şekilde ifade edebileceğimi düşünmek benim kibirliliğimdi." diyerek özür diledi. Ayrıca aynı gece grubu ve hayranlarından Nashville'deki konserinde göz yaşları içinde özür diledi.
Grammy Ödülleri her yıl National Academy of Recording Arts and Sciences tarafından dağıtılmaktadır. Mayer, on sekiz adaylık arasında yedi ödül kazandı.
Edwards, G. (2006) Is Tiny Dancer Really Elton's Little John?, New York: Crown Publishing Group. ISBN 0-307-34603-X

Jül Sezar (Latince: GAIVS•IVLIVS•CAESAR, okunuşu: Gayus Yulius Kaysar; MÖ 12 Temmuz 100 - MÖ 15 Mart 44), Romalı askerî ve politik lider. Aynı zamanda iyi bir hatip ve güçlü bir yazar olan Sezar, dünya tarihinin en etkili insanlarından  birisi olarak kabul edilir. Eylemleriyle Roma Cumhuriyeti'nin Roma İmparatorluğu'na dönüşmesinde kritik bir rol oynamıştır.
Roma Senatosundaki optimates kliğine mensup muhalifleri Marcus Porcius Cato ve Marcus Calpurnius Bibulus'a karşı, populares kliğine mensup bir politikacı kimliğiyle, Marcus Licinius Crassus ve Gnaeus Pompeius Magnus'la birlikte gayri resmi olarak Roma politik yaşamına birkaç yıllığına yön verecek olan birinci üçlü yönetimi kurdu. Galya'yı fethederek Roma topraklarını Atlas Okyanusu'na kadar genişletti ve aynı zamanda MÖ 55 yılında Britanya'nın Romalılarca ilk işgalini gerçekleştirdi. Triumvirliğin yıkılmasıyla birlikte Pompey ve Senato ile arası açıldı. MÖ 49 yılında Lejyonlarının başında Rubicon nehrini geçmesiyle başlayan iç savaş sonucu Roma dünyasının tartışmasız hâkimi haline geldi.
Hükümetin kontrolünü ele almasının ardından, Roma toplumu ve yönetimini kapsayan geniş bir reform hamlesi başlattı. Hayat boyu diktatör (dictator perpetuus) ilan edildi ve Cumhuriyet bürokrasisini ağır biçimde merkezîleştirdi. Ancak Sezar'ın eski arkadaşlarından Marcus Junius Brutus'un önderliğindeki, Cumhuriyeti eski işleyişine kavuşturmayı hayal eden bir grup senatör tarafından MÖ 15 Mart 44 tarihinde öldürüldü. Suikastın ardından başlayan yeni bir iç savaş, vârisi Gaius Octavianus'un Roma dünyası üzerinde baskın bir otokratik güç haline gelmesine yol açtı. Sezar, suikastten iki yıl sonra, MÖ 42 yılında  Senato tarafından resmen kutsanarak Roma tanrılarından biri ilan edildi.
Sezar'ın hayatı hakkındaki bilgilerin çoğu, askerî seferlerini anlattığı, kendisi tarafından yazılmış olan "Yorumlar" (Commentarii) adlı hatıralarından ve Cicero gibi politik rakiplerinin mektup ve söylevlerinden, Sallustius'un tarihsel yazılarından ve Catullus'un şiirleri gibi çağdaşı kaynaklardan elde edilmiştir. Hayatına dair pek çok ayrıntılı bilgi sonraki yüzyıllarda yaşamış olan Appian, Suetonius, Plutarch, Cassius Dio ve Strabo gibi tarihçiler tarafından aktarılmıştır.
Sezar, soylarının tanrıça Venüs'ün sözde oğlu Troyalı prens Aeneas'ın oğlu Iulus'tan geldiğini iddia eden ve patrici sınıfından bir aile olan Julia gens'ine  mensuptur.
"Sezar" cognomen'i, Yaşlı Plinius'a göre sezaryenle doğmuş bir atasından gelir (Latince "kesmek" anlamına gelen caedo, caedere, cecidi, caesum fiilinden türemiştir). Historia Augusta'nın bu konu hakkındaki diğer üç iddiası ise sırasıyla şöyledir: İlki Sezar'ın saçının çok sık olması (Latince caesaries); diğeri gözlerinin parlak gri olması (Latince oculis caesiis); ya da savaşta bir fil öldürmüş olması (mağribi dilinde caesai ) nedeniyle bu unvanı almıştır. Sezar'ın bastırdığı sikkeler üzerinde fil bulunması adı geçen son iddiayı destekler niteliktedir.Antik şecerelerine rağmen Julii Caesare'ler politik olarak etkili bir aile değildi ve mensuplarından sadece üçü  konsül seçilebilmişti. Sezar'ın aynı adı taşıyan babası Cumhuriyetin seçimle iş başına gelen üst düzey magistraları arasında ikinci sırada yer alan praetorluk makamına kadar yükselme başarısı göstermiş, belki de ünlü kayınbiraderi Gaius Marius sayesinde Asya eyaleti valiliği yapmıştır. Annesi Aurelia Cotta birkaç konsül çıkarmış etkili bir aileden geliyordu. Sezar'ın vasisi olarak iyi bir hatip ve dil bilimci olan Galya kökenli Marcus Antonius Gnipho'nun atandığı bilinir. Sezar'ın her ikisinin de adı Julia olan iki kız kardeşi vardı. Sezar'ın çocukluğu ile ilgili kayıtlar çok azdır. Suetonius ve Plutarch'ın biyografilerinde Sezar'ın hikâyesi birdenbire gençliğinden başlar ve  her iki eserde de açılış paragrafları kayıptır.Sezar'ın gelişim yıllarına tam bir kargaşa hâkimdi. Roma'nın müttefiklerine verilen Roma Yurttaşlığı hakkının geri alınmasının neden olduğu kargaşa, Roma ve İtalyan müttefikleri arasında Sosyal Savaş olarak adlandırılan bir savaşa neden olurken Pontuslu VI. Mithridates Roma'nın doğu eyaletlerini tehdit eder hale gelmişti. Roma siyaseti ana olarak iki hizip olarak bölünmüş, optimates adındaki birinci hizip Senato içerisinde aristokratik yönetimi savunurken, populares hizbi doğrudan seçimleri tercih etmekteydi. Sezar'ın amcası Marius, popularis hizbine mensupken rakibi Lucius Cornelius Sulla bir optimas idi.  Hem Marius hem de Sulla Sosyal Savaş sırasında sivrilmişler, her ikisinin de Mithridates'e karşı yapılan seferi komuta etmek istemesine rağmen şans başlangıçta Sulla'ya gülmüştü. Ancak Sulla ordunun komutasını ele almak için şehir dışına çıktığında bir tribün tarafından geçirilen yasa ile komuta Marius'a tevdi edildi. Sulla'nın tepkisi ordusuyla Roma'ya dönmek ve komutanlığını ilan ederek Marius'u sürgüne göndermeyi denemek oldu ancak o sefere çıktığında Marius çoktan geçici bir ordunun başına geçmişti. Marius ve müttefiki Lucius Cornelius Cinna şehri ele geçirdi, Sulla "halk düşmanı" ilan edildi ve Marius'un birliklerinin Sulla'nın destekçilerinden intikamı kanlı oldu. Marius MÖ 86 yılının başlarında öldü ancak hizip etkin bir güç olarak kaldı.MÖ 85 yılında, Sezar'ın babası bir sabah ayakkabılarını giyerken görünürde herhangi bir neden olmaksızın aniden ölünce  henüz on altı yaşında olan Sezar ailenin başına geçti. Ertesi yıl Marius'un tasfiyesi sırasında ölen eski Jüpiter yüksek rahibi Merula'nın yerine yeni Flamen Dialis olarak atandı. Ardından bu göreve seçilen kişilerin patrici olması zorunluluğuna ilaveten bu kişinin bir patrici ile evli olması gerektiği şeklindeki geleneği, çocukluğundan beri nişanlı olduğu varsıl bir Equestrian aileden gelen Cossutia adındaki kızdan ayrılarak Cinna'nın kızı Cornelia ile evlenmek suretiyle yıktı.Mithridates ile barış yapan Sulla artık geri dönerek Marius'un destekçilerine karşı iç savaşa devam edebilirdi. Tüm İtalya boyunca süren çarpışmaların ardından MÖ 82 Kasımında yapılan Colline Geçidi Savaşını kazanarak Roma'yı ele geçirdi ve kendisini  diktatör olarak atadı; her ne kadar bu makama atanan kişi geleneksel olarak sadece altı ay görev yapabilse de Sulla için bir limit belirlenmemişti. Marius'un heykelleri yıkıldı ve mezarı açılarak cesedi Tiber nehri'ne atıldı. Diğer rakibi Cinna ise askerlerinin isyanı sonucu zaten öldürülmüştü. Sulla'nın yasaklamalarının ardından politik düşmanlarının yüzlercesi öldürüldü ya da sürgüne gönderildi.  Sezar, Marius'un yeğeni ve Cinna'nın damadı olarak artık hedefteydi. Önce amcasının kalan mirasından, ardından karısının çeyizinden ve son olarak rahiplik görevinden mahrum bırakıldı ancak karısından boşanmayı reddedince saklanmak için kaçmak zorunda kaldı. Kendisine yönelen tehditlerden, aralarında Sulla'nın destekçilerinin ve Vesta bakirelerinin de bulunduğu aile üyelerinin arabuluculuğu sayesinde, Sulla'nın  isteksizce de olsa geri adım atmasıyla kurtulabildi. Sulla'nın "Sezar'da çok sayıda Marius gördüğünü" söylediği iddia edilir.
Sezar Roma'ya dönmek yerine orduya katıldı ve Asya'da Marcus Minucius Thermus ve Kilikya'da Servilius Sauricus'un emrinde görev yaptı. Midilli kuşatmasında gösterdiği üstün hizmetlerinden dolayı Corona Civica ile ödüllendirildi. Kral IV. Nikomedes'in donanmasına eşlik ederek güvenliğini sağlamak için gittiği Bithynia'da Kralın sarayında uzun süre kalınca tüm hayatı boyunca peşini bırakmayacak olan Nikomedes'le bir ilişki yaşadığı söylentileri ortaya çıktı. Rahiplik görevinden alınması ironik biçimde ona askerî bir kariyer yapmanın yolunu açmıştı, çünkü geleneklere göre bir Flamen Dialis'in atlara dokunması, kendi yatağından başka bir yatakta üç günden fazla ya da Roma dışında bir günden fazla uyuması ya da bir orduya doğru bakması yasaktı.İki yıl diktatör olarak görev yapan Sulla MÖ 80 yılında istifa etti ve yeniden konsülar bir hükümet kurup bir yıl konsül olarak görev yaptıktan sonra emekliye ayrıldı. Sezar sonradan Sulla'nın diktatörlük görevinden ayrılmasıyla alay edecek ve "Sulla politikanın abecesini bilmiyor" diyecekti. Sulla iki yıl sonra MÖ 78'de öldü ve cenazesi devlet töreniyle kaldırıldı. Sulla'nın öldüğünü duyan Sezar, kendisi için yeterince güvenli hale geldiğine inandığı Roma'ya geri döndü. Tüm mallarına el konulduğundan, Roma'nın dışında alt sınıftan insanların yaşadığı Subura'da mütevazı bir eve yerleşti. Sezar'ın geri dönüşü Marcus Aemilius Lepidus tarafından Sulla karşıtı bir darbe girişimi olarak değerlendirildi ancak Sezar Lepidus'un liderliğine güvenmediğinden bu plana katılmaktan kaçındı ve bunun yerine yeniden avukatlık yapmaya başladı. Olağanüstü hitabetine eşlik eden heyecanlı jestleri, ince sesi, irtikâp ve yolsuzluk'tan adı çıkmış eski valilerin ceza davalarındaki insafsızlığı sayesinde tanınan biri haline geldi. Retoriğini mükemmelleştirmek amacıyla MÖ 75 yılında Cicero'yu da eğitmiş olan Apollonius Molon'un yanına, Rodos'a gitti.Sezar Ege Denizi'ni geçerken Kilikyalı korsanlar tarafından kaçırıldı ve Oniki Ada'lardan biri olan küçük Farmakos adasında tutsak edildi. Esareti boyunca gururlu bir tavır sergiledi. Korsanlar fidye olarak yirmi talent altın istemeye karar verince, Sezar elli talent altın istemeleri konusunda ısrar etti. Fidyenin ödenmesinden sonra serbest bırakılan Sezar bir donanma topladı ve korsanları kovalayarak yakaladıktan sonra Bergama'ya hapsetti. Asya eyaleti valisi korsanları idam etmeyi reddederek onları köle olarak satmayı tercih etti ancak Sezar kıyıya geri döndü ve tutsak olduğu zaman söz verdiği gibi korsanları çarmıha gerdirdi. Ardından Rodos'a doğru yelken açtı ancak bir süre sonra Pontus'tan gelen işgal tehdidine karşı koymak için orduya geri çağrıldı.
Roma'ya dönüşünde, Roma politik yaşamında cursus honorum'un ilk basamağı olan tribün görevine seçildi. Spartaküs'e karşı yapılan savaş (MÖ 73 - 71) bu dönemde yapılmıştır ancak Sezar'ın bu savaşta herhangi bir rol oynayıp oynamadığına dair kayıt yoktur. MÖ 69 yılında quaestor seçildi ve aynı yıl teyzesi ve Marius'un dul eşi Julia'nın cenaze töreninde bir konuşma yaptı. Kendi karısı Cornelia da aynı yıl ölecekti. Sezar cenazenin ardından Antistius Vetus'un emrinde quaestorluk görevini yerine getirmek üzere Hispania'ya gitti. Orada bulunduğu sırada Büyük İskender'in heykeliyle karşılaştığı ve şimdi İskender'in dünyayı ayakları altına aldığı yaşta olduğunu ve onunla karşılaştırıldığında çok az şey başardığı gerçeğini hoşnutsuzlukla fark ettiği söylenir. Görevinden erkenden ayrılma talebi kabul edilince Roma politik yaşamına geri döndü. Geri döndüğünde Sulla'nın torunu Pompeia ile evlendi. Ardından aedile seçilen Sezar, hâlâ yönetimde olan Sulla yanlısı rejimle çelişen bir hareket olarak Marius'ın zaferleri anısına yapılan zafer anıtlarını restore ettirdi. Ayrıca Sulla'nın yasaklarından fayda sağlayanlara karşı ceza davaları açtı ve meslektaşı Marcus Calpurnius Bibulus'u gölgede bırakacak biçimde ödünç para ile kamu işleri ve oyunları için büyük miktarlarda para harcadı. Ayrıca iki başarısız darbe girişimi ile de karşı karşıya kaldı.
MÖ 63, Sezar için hareketli bir yıldı. Tribün Titus Labienus'u, 37 yıl önce politik bir cinayete kurban giden tribün Lucius Appuleius Saturninus'un ölümüyle ilgili senatör Gaius Rabirius'a dava açmaya ve bu davaya müdahil iki hâkimden birisi olarak kendisini atamaya ikna etti. Rabirius, Cicero ve Quintus Hortensius tarafından savunuldu ancak vatana  ihanetten mahkûm olmaktan kurtulamadı. Temyiz etmek için halka gitmeye hazırlandığı sırada praetor Quintus Caecilius Metellus Celer, askerî bayrağı Janiculum tepesinden sökerek toplantının ertelenmesini sağladı. Labienus kovuşturmayı başka bir duruşmayla yeniden başlatabileceği halde bunu yapmadı ve Sezar'ın istediği şekilde davranarak davayı düşürdü. Labienus, gelecek on yıl boyunca Sezar'ın önemli bir müttefiki olacaktı.
Aynı yıl, Sulla tarafından atanan Pontifex Maximus Quintus Caecilius Metellus Pius'un ölmesi üzerine Sezar bu göreve talip oldu. Rakipleri optimates kliğinden eski konsüller Quintus Lutatius Catulus ve Publius Servilius Vatia Isauricus idi. Her iki taraf hakkında da rüşvetçilik suçlamaları ortaya atılmıştı. Sezar seçim sabahı annesine, geriye ya bir Pontifex Maximus ya da bir hiç olarak döneceğini, çünkü seçilememesi durumunda kampanyası için aldığı muazzam borç yüzünden sürgüne gönderilebileceğini söylemişti. Sonuçta Sezar rakiplerinin tüm tecrübe ve mevkilerine rağmen, diğer iki adayın oylarının bölünmesi sayesinde rahatça kazandı. Görevine, Via Sacra'da resmi bir ikametgâh tahsisi ile başladı.Aynı yıl konsül olarak görev yapmakta olan Cicero, cumhuriyetin kontrolünü ele geçirmek için bir tertip hazırlayan Catilina'nın planlarını açığa çıkarınca Catulus ve diğerleri Sezar'ın da bu planın bir parçası olduğunu iddia ettiler. Ertesi yıl praetor seçilecek olan Sezar, tertibi düzenleyenlerle nasıl pazarlık yapılacağı hakkında Senato'da yapılan tartışmalara katıldı. Tartışma sırasında Sezar'a bir not ulaştırıldı. İleride onun en acımasız politik rakibi haline gelecek olan Marcus Porcius Cato, Sezar'ı tertipçilerle işbirliği yapmakla suçladı ve kendisine verilen mesajı yüksek sesle okumasını talep etti. Sezar notu ona gönderince, Cato için oldukça utanç verici bir durum olarak, bu mektubun Cato'nun üvey kız kardeşi Servilia tarafından Sezar'a yazılmış bir aşk mektubu olduğu ortaya çıktı. Sezar, tertibi düzenleyenlerin öldürülmesi yerine ömür boyu hapis cezasına çarptırılmasının daha iyi olacağı fikrini ikna edici biçimde savundu ancak Cato tarafından yapılan bir konuşma sonrası Senato fikrini değiştirdi ve darbeciler idam edildi. Ertesi yıl tertibi araştırmak üzere bir komisyon kuruldu ve Sezar bir kez daha komplo ile suçlandı. Cicero'nun ispat etmesi üzerine, plan hakkında bildiklerini kendi isteğiyle anlattı ve suçsuzluğu anlaşılınca onu suçlayan komisyon üyelerinden biri hapse atıldı.MÖ 62 yılında praetor olarak görev yaparken tartışmalı kanun teklifleri konusunda tribün Metellus Celer'i desteklemiş ve ikilinin  inatçı tutumları yüzünden Senato onları bir süreliğine görevden uzaklaştırmak zorunda kalmıştı. Sezar, görevlerini yerine getirmeye devam etmeyi denemiş ve sadece şiddet tehlikesi baş gösterdiğinde geri çekilmişti. Senato, Sezar'ı destekleyen sokak gösterileri artmaya başlayınca onu görevine iade etme konusunda ikna olmuştu.Aynı yıl Bona Dea ("iyi tanrıçalar") festivali Sezar'ın himayesinde ve onun evinde yapılmıştı. Erkeklerin festivale katılmasına izin verilmediği halde genç bir patrici olan Publius Clodius Pulcher kadın kılığında içeri girmeyi başarmış, Sezar'ın karısı Pompeia'yı açıkça ayartmaya çalışmış, yakayı ele verince de dinsel saygısızlıktan mahkûm edilmişti. Sezar, Roma'nın en güçlü patrici ailelerinden birisini gücendirmemek adına Clodius'un duruşmasında ona karşı tanıklık vermemiş ve Clodius rüşvet ve gözdağı sayesinde beraat etmişti. Bununla beraber Sezar, "karım hakkında hiçbir şüphe olmamalı" diyerek Pompeia'dan boşanmıştı.Praetorluğunun bitmesinin ardından Sezar Hispania Ulterior eyaletine yönetici olarak atanmış olsa da hâlâ çok borçluydu ve ayrılmadan önce kendisine borç verenleri tatmin etmek durumundaydı. Bu sebeple Roma'nın en zengin adamlarından olan Marcus Licinius Crassus'a başvurdu. Crassus, Pompey'in menfaatlerine karşı olan muhalefetinde kendisine destek olması karşılığında Sezar'ın borçlarının bir kısmını ödedi ve geri kalanlarına da garantör oldu. Yine de praetorluğu sona erince dokunulmazlığı kalkacağı için alacaklıları tarafından dava edilebileceğini bilen Sezar, henüz görevi sona ermeden, eyaletine gitmek üzere Roma'dan ayrıldı. Hispania'da Callaici ve Lusitanilerin topraklarını fethetti ve birlikleri tarafından imparator olarak selamlandı. Borçlarla ilgili kanunu reforme etti ve valilik görevini yüksek bir itibarla tamamladı.Sezar imparator olarak selamlandığı için bir Roma Zafer Alayı ile ödüllendirildi. Ancak Sezar'ın gözü cumhuriyetin en yüksek magistralığı olan Konsüllük görevindeydi. Ortada bir sorun vardı ve Sezar eğer zafer alayına katılırsa bir asker olarak kalmalı ve Roma şehir surlarının gerisinde beklemeliydi ancak konsüllük seçimlerine katılmak istiyorsa komutayı bırakmalı ve şehre sıradan bir yurttaş gibi girmeliydi. Aynı anda iki seçeneğin de gerçekleşmesi olanaksızdı. Senato'dan seçimlere in absentia (gıyabında) olarak katılmak için izin istedi ancak bu talep Cato tarafından bloke edildi. Zafer alayı ve Konsüllük arasında bir seçim yapmak durumunda kalan Sezar, Konsüllüğü seçti.
Konsüllük için yarışan üç aday vardı: Sezar, birkaç yıl önce Sezarla birlikte aedile olarak görev yapmış olan Marcus Calpurnius Bibulus ve Lucius Lucceius. Seçim kirli bir mücadeleye sahne oluyordu. Sezar, Cicero'nun desteğini istemiş ve zengin birisi olan Lucceius'la ittifak yapmıştı. Ancak mali durumu Bibulus karşısında yetersiz kalmış ve buna ilaveten rüşvet yemezliği ile ünlü Cato'nun bile Bibulus'tan rüşvet alarak onun tarafını tuttuğu söylentisi yayılmıştı. Sonuç olarak Sezar ve Bibulus, MÖ 59 yılı için konsül seçildiler.Sezar, borcu yüzünden Crassus'a politik olarak bağımlı olduğu halde, Senato'da emekli askerleri için doğuda yerleşim yerleri ve tarım arazileri tahsis edilmesi mücadelesinde başarısız olan Pompey ile de iyi geçinmeye çalışmıştı. Pompey ve Crassus, birlikte konsüllük yaptıkları MÖ 70 yılından beri kavgalıydı ve Sezar birisiyle ittifak kurmanın diğerini kaybetmek anlamına geldiğini bildiğinden aralarını bulmaya çalışmıştı. Bu üçlünün, kamu işleri üzerinde kontrolü sağlayabilmek için hem paraları hem de politik nüfuzları vardı. Birinci Üçlü Yönetim olarak bilinen bu gayri resmî ittifak, Pompey'in Sezar'ın kızı Julia ile evlenmesiyle daha da sağlamlaştırıldı. Bu arada Sezar da ertesi yıl konsül seçilecek olan Lucius Calpurnius Piso Caesoninus'un kızı Calpurnia ile evlendi.Sezar, Pompey ve Crassus tarafından da desteklen ve kamu arazilerinin fakirlere gerekirse güç kullanılarak dağıtılmasını içeren bir kanun teklifi sunarak ittifakı aleni hale getirdi. Pompey, şehri askerlerle doldurdu ve muhaliflerin gözünü korkutmayı başardı. Bibulus, kehanetlerin olumsuz olduğunu ilan ederek kanunu geçersiz kılmaya çalıştıysa da Sezar'ın silahlı destekçileri tarafından Forumdan uzaklaştırıldı. Lictorlarının taşıdığı fascesler kırılmış, konsüle eşlik eden tribünlerden ikisi yaralanmış ve Bibulus'un üzerine bir kova dolusu dışkı dökülmüş, hayatından endişe eden Bibulus, yılın geri kalanını evinde saklanarak geçirmişti. Sezar'ın kanun yapma yetkisini engellemeye yönelik bu girişim yetersiz kalmıştı. Romalı taşlama ustaları bu yılı "Jül ve Sezar'ın konsüllüğü" olarak adlandırmışlardır.Sezar ve Bibulus ilk seçildiğinde Cumhuriyet aristokrasisi Sezar'ın gelecekteki muhtemel gücünü engellemeyi denemiş ve İtalya'nın ormanlarını ve otlaklarını ifraz etmişti. Piso ve Pompey'in yardımıyla Sezar bu durumu değiştirdi ve bunun yerine Cisalpina Galya ve İllirya'ya ilave olarak Gallia Narbonensis eyaletlerinin yönetimine atandı. Bu sayede dört lejyonun komutasını eline almış olmanın yanında beş yıl süreyle hakkında dava açılmasını engelleyen bir dokunulmazlığa da kavuşmuş oldu. Konsüllük görevi sona erince, görev yaptığı süre içindeki yolsuzluklar yüzünden hakkında dava açılma tehlikesi belirince henüz görev süresi bitmeden Roma'dan ayrılarak atandığı eyalete gitti.
Sezar hâlâ çok borçluydu ve bir eyalet yöneticisi olarak para edinmek için ya zorla vergi toplamak ya da askerî bir maceraya girişmekten başka çıkar yolu yoktu. Sezar'ın komutası altında, fethedilmemiş topraklara ve tekinsiz bir yer olarak bilinen özgür Galya'ya sınır komşusu olan eyaletleri İllirya ve Gallia Narbonensis'de konuşlanmış dört lejyon vardı. Roma'nın müttefiklerinden Aeduiler, Galyalı rakipleri tarafından Ariovistus liderliğindeki Cermen kökenli Suebilerin yardımıyla bozguna uğratılmış ve Helvetler Romalıların savaş amaçladıklarını düşünerek korktukları büyük çaplı bir göçe başlamışlardı. Yeni iki Lejyon toplayan Sezar önce Helvetileri hemen ardından da Ariovistus'u yendi ve ordusunu 
kış için Sequani topraklarında konuşlandırarak Gallia Narbonensis'in ötesindeki topraklara karşı ilgisinin geçici olmadığı sinyalini verdi.Göreve gelişinin ikinci yılında sahip olduğu askerî gücü, Cisalpine Galya eyaletinden topladığı iki yeni Lejyonla iki katına çıkardı. Cisalpine Galya eyaleti sakinleri Roma yurttaşı olmadığı için bu eylemin yasallığı tartışmalıydı. Sezar'ın bir önceki yılki eylemlerine karşılık Kuzeydoğu Galya'nın Belgic kabileleri silahlanmaya başladılar. Sezar bu duruma sert bir hareketle cevap verdi ve birleşik Belgic (Belçika) ordusuna karşı başarısız bir muharebenin ardından kabileleri parça parça fethetti. Bu araba Crassus'un oğlu Publius komutasındaki bir Roma Lejyonu da Armorica yarımadasındaki yerel kabilelerin topraklarını fethetmeye başladı.MÖ 56 yılı baharında Üçlü yönetim, Cisalpine Galya eyaletinin Luca (modern Lucca) kentinde bir araya geldi. Roma'ya tam bir karmaşa hâkimdi ve Clodius'un popülist kampanyası Crassus ve Pompey arasındaki ilişkinin altını oymaya başlamıştı. Toplantıda Üçlü yönetim yenilenirken Sezar'ın prokonsüllüğü beş yıllık bir süre için yeniden uzatıldı. Crassus ve Pompey'in yeniden konsül seçilmesi ve tıpkı Sezar gibi aynı süreler için Crassus'un Suriye ve Pompey'in Hispania prokonsülü olmaları kararlaştırıldı. Sezar'ın Venetileri deniz savaşında yenmesi ile Armorica'nın fethi tamamlanırken, genç Crassus da güneybatıda Aquitanilerin topraklarının fethini tamamlamıştı. MÖ 56 yılındaki seferin ardından sadece alçak kıyı bölgelerde yaşayan Morini ve Menapi kabilelerinin toprakları Roma'nın kontrolü dışında kalmıştı.MÖ 55 yılında, Galya'ya karşı Cermen kabileleri Usipeteler ve Tencteriler tarafından gerçekleştirilen bir işgal girişimini defeden Sezar, hemen ertesinde Ren Nehri üzerine bir köprü yaptırdı ve geri dönüp köprüyü sökmeden Cermen topraklarında bir süre dolaşarak gövde gösterisi yaptı. Aynı yıl yaz mevsiminin sonlarında doğru Morini ve Menapilere boyun eğdirdi ve Britonların bir önceki yıl kendisine karşı savaşan Venetilere yardım ettiği gerekçesiyle Britanya'ya geçti. İstihbaratı zayıftı ve Kent kıyılarında bir kıyıbaşını ele geçirdiği halde bu durumu muhafaza etmenin güçlüklerinden dolayı kışı geçirmek üzere Galya'ya geri döndü. Ertesi yıl daha büyük bir güç ve daha iyi hazırlanarak geri dönen Sezar ülkenin içlerine kadar ilerledi ve Trinovanteli Mandubracius'u, rakibi Cassivellaunus ile anlaşma sağlayarak müttefik kral olarak tespit etti. Ancak Galya'da hasatın kötü gitmesi, Eburoneli Ambiorix'in liderliğini yaptığı ve Sezar'ı tüm kış ve takip eden yılın ortalarına kadar sürecek bir çatışmaya sürükleyen bir ayaklanmaya neden oldu. Ambiorix'in ortadan kaldırılmasıyla Sezar artık Galya'nın tamamen kontrol altına alındığına kanaat getirdi.Sezar'ın Britanya'da seferde olduğu sırada Pompey'in karısı olan kızı Julia doğum yaparken öldü. Sezar, ittifak anlaşmasını yenilemek ve desteğini kaybetmemek için Pompey'e Gaius Marcellus'la evli olan yeğeni Octavia'yı teklif ettiyse de Pompey bu öneriyi reddetti. Crassus, MÖ 53 yılında, başarısız bir Part ülkesini işgal girişimi sırasında öldü. Roma, şiddetin sınırına gelmişti. Pompey tek başına konsül olarak atandı ve hemen ardından düzeni sağlamak için boş konsül koltuğuna oturması için davet ettiği, Sezar'ın politik rakiplerinden Quintus Metellus Scipio'nun kızı Cornelia ile evlendi. Triumvirlik sona ermişti.MÖ 52 yılında Arverni kabilesinden Vercingetorix'in liderliğini yaptığı yeni bir isyan tüm Galya'ya yayıldı. Vercingetorix tüm Galya kabilelerini bir araya getirmeyi başarmış ve Sezar'ı Gergovia Savaşı da dahil birkaç çarpışmada yenerek askeri yeteneğini göstermişti ancak Sezar'ın Alesia Savaşı'ndaki özenle hazırlanmış kuşatma planı karşısında nihayet teslim olmak zorunda kalmıştı. Ertesi yıl boyunca süren dağınık isyanlara rağmen  Galya tam olarak fethedildi.
Titus Labienus, Sezar'ın en yüksek rütbeli legatesi olarak Galya seferi sırasında propraetor unvanı aldı. Sezar'ın komutası altında görev yapan diğer dikkat çekici kişiler arasında akrabası olan Lucius Julius Caesar, Crassus'un oğulları Marcus ve Publius, Cicero'nun kardeşi Quintus, Decimus Brutus, ve Marcus Antonius bulunur.Plutarch, ordunun tüm Galya Savaşları boyunca savaşmak zorunda kaldığı asker sayısının üç milyon civarında olduğunu, bunlardan bir milyonun öldürüldüğünü, geri kalanlardan bir milyonunun da köleleştirildiğini iddia eder. 300 kabileye boyun eğdirilmiş ve 800 kent  yıkılmıştır. Avaricum (Bourges) kentinin nüfusunun neredeyse tamamı (toplam 40.000) kılıçtan geçirilmiştir. Jül Sezar,  memleketlerinden ayrılan Helvetler kabilesine mensup insan sayısının 368.000 kişi olduğundan, bunlardan 92.000 kişinin silah taşıdığından ve sadece 110.000 kişinin geri dönebildiğinden bahseder. Ancak doğru sayıyı bilebilmenin zorluklarına ilave olarak Sezar'ın propaganda amaçlı verileri ve antik metinlerdeki abartılı rakamlar göz önüne alındığında düşmanın sahip olduğu savaşçı sayısının bu kadar yüksek olamayacağı aşikardır. Furger-Gunti, 60.000 askerden fazla bir mevcuda sahip ordunun planlanan taktik açısından kuşkulu olacağını bu sebeple Helvetilerin 40.000 savaşçıya karşın toplam 160.000 göçmenden oluşmuş olabileceğini iddia eder. Delbrück, sayıyı daha aşağıya çeker ve 100.000 göçmene karşın Romalıların sahip olduğu 30.000 kişilik asker gücünün neredeyse yarısı olan 16.000 savaşçı olduğunu iddia eder.
Sezar adı, sahip olduğu askeri yeteneklerden dolayı tarihçiler tarafından tarihin en önemli askerî taktisyen ve stratejistleri olarak kabul edilen Büyük İskender, Sun Tzu, Halid bin Velid, Hannibal, Cengiz Han ve Napolyon Bonapart'la birlikte anılmıştır. Sezar, gerek Galya savaşları sırasındaki Gergovia savaşında, gerekse iç savaş sırasındaki Dyrrhachium savaşında taktik açıdan göz alıcı zaferler kazanmıştır. Ancak, Sezar'ın taktik dehası kendini Galya Savaşları sırasındaki Alesia kuşatmasında, iç savaş sırasındaki Farsalus savaşında, Pompey'in sayıca fazla birliklerini geri püskürtmesiyle ve Pharnaces'in ordusunu Zela savaşında yok etmesiyle göstermiştir.
Sezar'ın hangi topraklarda ya da hangi hava koşullarında olursa olsun seferlerindeki başarısının sırrı, komuta ettiği Lejyonların sahip olduğu sıkı ama adil disiplindi. Sezar birinci sınıf piyade ve süvarilere sahip olmanın yanında müthiş Roma ağır silahlarına ve üstün mühendislik yetenekleriyle donatılmış bir orduya sahipti. Aynı zamanda manevra yapan birliklerin ulaştığı hız efsane haline gelmişti; Sezar'ın ordusu bazen bir günde o zaman için inanılmaz bir mesafe olan 40 mil (yaklaşık 64 km.) yol alabiliyordu. Sezar'a ait Galya Savaşı Üzerine Yorumlar adlı kitapta anlatılanlara göre, oldukça sarp ve yüksek bir plato üzerine kurulmuş olan bir Galya şehrinin kuşatması sırasında, Sezar'ın mühendisleri sert kayadan bir tünel açmış ve şehrin su çektiği kaynağa ulaşıp yönünü değiştirerek ordunun kullanımına tahsis etmişti. Su kaynağı kesilen şehir bir süre sonra teslim olmak zorunda kalmıştı.
MÖ 50 yılında Pompey'in önderliğindeki Senato, prokonsüllük görevinin sona erdiği gerekçesiyle Sezar'a Roma'ya geri dönmesi ve ordusunu terhis etmesi emrini verdi. Dahası, Senato Sezar'ın in absentia (gıyabında) ikinci kez konsül seçilmesini de yasakladı. Sezar, konsüllerin kullandığı dokunulmazlık hakkı ya da ordusunun gücü arkasında olmadan Roma'ya girmesi halinde kovuşturmaya uğrayacağını ve politik olarak dışlanacağını düşünüyordu. Pompey, Sezar'ı başkaldırı ve vatana ihanetle suçladı. Sezar'ın 10 Ocak MÖ 49'da generallerin ordularıyla geçmelerinin yasak olduğu Rubicon nehrini "Lejyon XIII Gemina" ile geçmesiyle Roma'da iç savaş başlamış oldu. Plutarch, Sezar'ın Rubicon'u geçtiğinde Atinalı bir oyun yazarı olan Menandros'a ait ἀνερρίφθω κύβος deyişini kullandığını söyler. Suetonius bu deyişin Latince karşılığını alea iacta est yani "ok yaydan çıktı" olarak verir.Güneye kaçan Metellus Scipio ve Genç Cato'nun da aralarında bulunduğu Optimatlar, özellikle Kuzey İtalya'daki şehirlerin çoğunluğunun teslim olmasının ardından yeni toplanan birlikler sayesinde biraz nefes aldılar. Samarium'da giriştikleri bir lejyon toplama girişimi, lejyonun kayda değer bir çarpışmaya katılmadan teslim olmasıyla sonuçsuz kaldı. Sezar'ın sahip olduğu tek lejyon olan Onüçüncü Lejyon'dan çok daha fazla bir güce sahip olmasına rağmen Pompey'in savaşmaya pek niyeti yoktu. Sezar, Senato ve Lejyonlarını kıstırarak Pompey'i kaçmadan yakalama umuduyla onu Brindisium'a kadar kovaladı. Pompey onu atlattı ve Sezar'ın barikatları yıkmasından hemen önce limandan demir alarak kurtulmayı başardı.
Limanda bulunan tüm gemiler Pompey tarafından birliklerinin tahliyesi için kullanıldığından onu takip etmek mümkün değildi ve bunu üzerine Sezar yönünü Hispania'ya çevirdi. Roma'yı Marcus Aemilius Lepidus'un  prefect'liğine ve İtalya'nın geri kalanını tribün Marcus Antonius'un kontrolüne bırakan Sezar, şaşırtıcı bir hızla 27 gün içinde Hispania'ya ulaştı ve kendisine katılan iki Galya Lejyonu ile Pompey'in vekillerini bozguna uğrattı. Hemen ardından Pompey'le hesaplaşmak üzere doğuya, Yunanistan'a doğru ilerledi. 10 Temmuz MÖ 48'de Dyrrhachium'da yapılan savaş sırasında tahkimat hattının yıkılması nedeniyle neredeyse felaketle sonuçlanabilecek bir bozgundan kıl payı kurtuldu. Sezar, kısa süre sonra yapılan Farsalus savaşıyla kendisinden çok daha güçlü (Sezar'ın piyadelerinin iki katı piyade ve kayda değer miktarda süvari fazlası) olan Pompey'i  MÖ 48 yılında kesin olarak yenilgiye uğrattı.
Roma'da Sezar diktatör olarak atanırken Marcus Antonius da onun Magister Equitum'u olarak göreve başladı. Bu göreve atanmasından sadece 11 gün sonra diktatörlükten istifa eden Sezar, Publius Servilius Vatia ile ikinci kez Konsül seçildi.
Sezar, Pompey'i Kral XIII Ptolemaios'un hizmetinde çalışan eski bir Romalı subay tarafından öldürüleceği İskenderiye'ye kadar kovaladı. Ardından XIII. Ptolemaios ve onun kız kardeşi, karısı ve aynı zamanda vekil kraliçe olan Firavun Kleopatra VII arasındaki iç savaşa müdahil oldu. Bunun sebebi belki de Ptolemaios'un Pompey'in katlindeki rolüdür. Sezar Kleopatra'nın tarafını tuttu. Anlatılanlara göre XIII. Ptolemaios'un mabeyincisi Pothinus tarafından kendisine hediye olarak takdim edilen Pompey'in kesik başına ağlamıştı. Her halükârda, Ptolemaik güçler MÖ 47 yılında yapılan Nil Savaşı ile Sezar tarafından yenildiler ve hemen ardından Sezar'dan Caesarion adlı bir çocuğu olduğundan şüphelenilen Kleopatra, tahta çıkarıldı. Sezar ve Kleopatra İskenderiye iç savaşı sırasında elde ettikleri zaferi MÖ 47 yılı baharında Nil üzerinde düzenledikleri bir zafer alayı ile kutladılar. Kraliyet kayığına eşlik eden 400 gemi, Sezar'a Mısır Firavunlarının sahip olduğu ihtişamı yansıtmayı amaçlıyordu.          
Sezar ve Kleopatra hiç evlenmediler zira Roma kanunlarına göre bunu yapmaları mümkün değildi. Evlilik kurumu sadece Roma yurttaşları arasında yapıldığında geçerli oluyordu ve Kleopatra Mısır kraliçesiydi. Sezar'ın evliliği 14 yıl önce bir çocuk sahibi olmadan sona erdiğinden Kleopatra ile olan ilişkisi Romalılar tarafından zina olarak değerlendirilmedi ve Sezar, Kleopatra ile olan ilişkisini sorunsuzca sürdürebildi. Kleopatra Roma'yı birkaç kez ziyaret etti ve bu ziyaretlerinde Sezar'ın Romanın hemen dışında, Tiber kıyısındaki villasında ikamet etti.
MÖ 47 yılının ilk aylarını Mısır'da geçiren Sezar, daha sonra Orta Doğu'ya yöneldi ve Pontus kralı II. Farnekes'i yok edeceği Zela Savaşı'nı kazandı. Ardından Pompey'in Afrika'da kalan senatoryal destekçileri ile hesaplaşmak üzere Afrika'ya geçti. Kısa süre sonra MÖ 46 yılında yapılan Thapsus Savaşında Metellus Scipio (bu savaşta öldü) ve Genç Cato'ya (intihar etti) karşı görkemli bir zafer kazandı. Bununla beraber, Pompey'in oğulları Gnaeus Pompeius ve Sextus Pompeius, Sezar'ın eski Legatesi ve Galya savaşlarının iki numaralı komutanı Titus Labienus ile birlikte Hispania'ya kaçtı. Sezar takibe devam etti ve geri kalan son muhalifleri de MÖ 45 yılı Mart ayında yapılan Munda Savaşı ile yok etti. Bu süre zarfında, Sezar MÖ 46 yılında Marcus Aemilius Lepidus'la üçüncü ve MÖ 45 yılında meslektaşı olmadan dördüncü defa Konsül seçildi.
Hispania'da seferde olduğu sırada, Senato Sezar'a in absentia (gıyabında) onur payeleri vermeye başladı. Sezar düşmanlarını yasaklamak yerine hepsini affettiği için kendisine karşı güçlü bir muhalefet yoktu. 21 Nisan tarihinde Munda'da elde ettiği zaferin onuruna büyük oyunlar ve kutlamalar düzenlendi.
MÖ 45 yılı Eylül ayında İtalya'ya geri dönen Sezar vasiyetini hazırladı ve yeğeni Gaius Octavius'u (Octavian) unvanı da dahil olmak üzere sahip olduğu her şeyin mirasçısı olarak tayin etti. Sezar ayrıca Octavian'ın kendisinden önce ölmesi durumunda ikinci varis olarak Marcus Junius Brutus'u belirledi.Bazı kaynaklarda Brutus'u evlatlık oğul ilan ettiği de söylenir.
Sezar devlet sübvansiyonlu hububatın satın alınmasını sıkı bir şekilde düzenledi ve alıcıların sayısını belirli bir rakamda sabitleyerek hepsini kayıt altına aldırdı. Fakirler için ayrılan tahıl paylarının satılmasını da yasakladı. MÖ 47-44 arasında emekli askerleri için arazi tahsisi ve Roma dünyası boyunca emekli asker kolonileri kurulmasıyla ilgili planlar hazırladı.
Sezar MÖ 63 yılında, görevleri arasında takvimi ayarlamak da bulunan Pontifex Maximus seçilmişti. Bu yetkiyle mevcut takvim sistemi üzerinde gerçekleştirdiği revizyon, yaptığı en etkili ve uzun soluklu reformlardan biri olarak tarihe geçti. Sezar MÖ 46 yılında her dört yılda bir artık yıl hesabına dayalı 365 günlük takvim sistemini geliştirdi (Jülyen takvimi olarak bilinen bu takvim Papa XIII. Gregory tarafından 1582 yılında revize edilerek günümüzde kullanılan Gregoryen takvimi oluşturulmuştur). Bu reformun bir sonucu olarak 455 gün uzunluğundaki standart bir Roma yılı mevsimlere bölünmüş oldu. Gregoryen takviminin 7. ayına Sezar'ın onuruna "July" (Latince Iulius'tan türetilmiştir) adı verilmiştir.
Bu dönemde Sezar Forumu ve içinde bulunan Venüs Genetrix Tapınağı ile birlikte pek çok kamu binası inşa edildi.
Antik biyografi yazarları Sezar ve Senato arasındaki gerilimi ve onun olası krallık iddiasını ayrıntılı biçimde tasvir ederler. Bu olaylar Sezar'ın Senatoda bulunan politik rakipleri tarafından suikast sonucu öldürülmesinin başlıca nedenidir.
Plutarch farklı bir anlatımla, Sezar'ın Senatoya adına tevcih edilen onurların olması gerekenden daha fazla olduğunu bildirdiğini ancak nankör birisi olarak görülmemek için bu pozisyonları kabul ettiğini aktarır. Kendisine Pater Patriae ("Vatanın Babası") unvanı da verilmiştir. Üçüncü kez Diktatör seçilmiş ve hemen ardından aslında onu on yıllık bir süre için diktatör yapacak şekilde birbirini izleyen dokuz tek yıl için Diktatör olarak atanmıştır. İlave olarak üç yıllık bir süre için praefectus morum (ahlak prefect'i) seçilmiştir.
Sezar, Senato tarafından "ömürboyu diktatör" anlamına gelen Dictator Perpetuus olarak adlandırılmıştır. Cumhuriyet tarihinde İlk kez olmak üzere, ön yüzünde bu unvan ve Sezar'ın profilden figürü arka yüzde ise tanrıça Ceres ve Sezar'ın unvanı olan Augur Pontifex Maximus bulunan bir Roma denarius'u basılmıştır. Cumhuriyet döneminde konsüllerin ve diğer kamu memurlarının imajlarının sikkeler üzerine basılması alışılagelmiş bir durum olsa da Diktatör unvanın sikke üzerine ilk kez basılıyor olması oldukça anlamlıydı.
Cassius Dio, MÖ 44 yılında bir senatör heyetinin Sezar'a tevcih ettikleri yeni onursal payeleri bildirmek üzere onu ziyaret ettiğinden bahseder. Sezar heyeti ayakta karşılamak yerine Venüs Genetrix Tapınağında oturarak kabul etmeyi tercih etmişti. Dio'ya göre bu durum gücenmiş senatörlerin Sezar'a suikast düzenlemesinin başlıca nedeniydi. Yine Dio'nun yazdığına göre Sezar'ın yandaşları bu hareketin nedeni olarak Sezar'ın ağır bir ishal geçiriyor olmasını göstermiş ancak düşmanları onun hiç kimsenin yardımı olmadan eve gittiğini gördüklerini iddia etmişlerdir.
Suetonius, Sezar'ın ayağa kalkmamasının nedeni olarak Cornelius Balbus tarafından engellenmesini gösterir. Suetonius ayrıca yüce Sezar Roma'ya döndüğünde toplanan kalabalıkla ilgili bir hikâye anlatır; Kalabalıktan birisi Sezar'ın Rostra'da bulunan heykeline defne dalından bir çelenk koymuştu. Tribünler Gaius Epidius Marcellus ve Lucius Caesetius Flavius duruma müdahale etmiş ve bu çelengin Jüpiter ve hükümdarlığı sembolize etmesi nedeniyle kaldırılmasını emretmiş, bunu duyan Sezar da tribünleri sahip oldukları resmi güçten men etmişti. Suetonius'a göre Sezar bu noktanın bir adım ötesi olan krallık unvanından ilgisini kesememiştir. Suetonius ayrıca kalabalıktan birisinin Sezar'a Latince kral anlamına gelen "rex" şeklinde hitap ettiğinden bahseder. Sezar'ın bu sesleniş üzerine "Ben Sezar'ım, Kral değil", şeklinde bir kelime oyunu ile cevap verdiği rivayet edilir. Ayrıca, Sezar Lupercalia festivali sırasında Rostra'da konuşma yaparken, onunla birlikte konsül seçilmiş olan Marcus Antonius defalarca başına bir çelenk takmaya çalışmıştır. Sezar bu çelengi Jüpiter Opitimus Maximus'a sunmak üzere bir kenera koymuştur.
Plutarch ve Suetonius'un bu olayları tasvir ediş şekilleri aşağı yukarı aynıdır ancak Dio, Sezar'ın heykeline çelenk ya da diadem takmak isyeyenlerin tribünler tarafından hapse atıldıklarını yazar. Ayrıca Sezar'a "rex" diye bağırılması olayının Alban Tepesinde gerçekleştiğini ve bağıran grubun yine tribünler tarafından hapse atıldığını yazar. Plebler, bağıran kişinin fikirlerini özgürce söyleyememesini protesto etmişlerdir. Sezar, Tribünleri Senatonun huzuruna çıkarmış, olayları senatörlerin oyların sunmuş ve hemen ardından da onları görevden alarak isimlerini kayıtlardan çıkarttırmıştır.
Suetonius ilave olarak Lucius Cotta'nın, Part ülkesini ancak bir kralın fethedebileceği kehanetine dayanarak, Senato'ya Sezar'ın kral olarak kabul edilmesini içeren bir öneri sunduğunu aktarır. Sezar gerçekten de Part Ülkesini fethetmeye niyetlenecek ve bu durum ikinci üçlü yönetim sırasında Marcus Antonius'un hayli başını ağrıtacaktı.
Brutus, arkadaşı ve karısının kardeşi Cassius ve diğer adamlarla birlikte kendilerine Liberatores adını vererek suikast planını hazırlamaya başladılar. Şamlı Nikolaos tarafından kağıda dökülerek günümüze ulaşması sağlanan pek çok plan üzerinde tartışmalar yapıldı:
Sezar'ın öldürülmesinden iki gün önce Cassius suikastçilerle bir toplantı yaptı ve eğer birileri planlarını öğrenirse hançerlerini kendilerine saplamalarını söyledi.
MÖ 15 Mart 44 tarihinde bir grup senatör, Senatoya gücüne geri vermesini rica eden bir dilekçe taslağını okuması için Sezar'ı foruma çağırdı. Ancak dilekçe bir kandırmacaydı. Suikast planını dehşet içindeki bir Liberator, Servilius Casca'dan bir gece önce kısmen öğrenen ve işlerin kötüleşmesinden korkan Marcus Antonius, Sezar'ı merdivenlerde engellemek için foruma gitti. Ancak Sezar'ın yolu Campus Martius'da bulunan Pompey Tiyatrosundan geçerken bir grup senatör tarafından kesildi ve Sezar doğu portikosuna bitişik bir odaya doğru yönlendirildi.
Sezar sahte dilekçeyi okumaya başladığı sırada dilekçeyi kendisine sunmuş olan Tillius Cimber, Sezar'ın togasını aşağı indirdi. Sezar, Cimber'e "Ama bu bir vahşet!" ("Ista quidem vis est!") diye bağırdığı sırada, Casca hançerini çekti ve diktatörün boğazını bir yandan diğer yana kesti. Sezar hemen etrafından döndü ve Casca'nın kolunu yakalayarak "Casca, seni hain, ne yapıyorsun?" dedi Korkudan donakalmış olan Casca, Yunanca "Kardeşlerim, yardım edin" diye bağırdı ("ἀδελφέ, βοήθει!", "adelphe, boethei!"). Tam bu sırada aralarında Brutus'un da bulunduğu grubun geri kalanı da Sezar'ı bıçaklamaya koyuldular. Sezar kaçmaya çalıştı ancak gözleri kandan göremez olduğundan ayağı takıldı ve yere düştü; adamlar, Sezar portikonun alt merdivenlerinde savunmasız bir şekilde kalana kadar hançerlerini saplamaya devam ettiler. Eutropius'a göre bu suikaste müdahil olan kişi sayısı altmışdan fazlaydı. Sezar 23 defa hançerlenmiştir. Suetonius'a göre bir doktor, aldığı yaralardan sadece ikincisinin yani boynuna aldığı yaranın ölümcül bir yara olduğunu ispatlamıştı.Diktatörün son sözlerinin ne olduğu kesin olarak bilinmemektedir ve bu konu tarih boyunca bilim adamları ve tarihçiler arasında bir tartışma konusu ola gelmiştir. Genellikle en bilinen versiyonu Latince bir deyiş olan Et tu, Brute? ( "Sen de mi, Brutus?") şeklindedir ve Shakespeare'in  Julius Caesar adlı oyunundan alınmıştır. Aslında tam olarak makaronik bir satırın ilk parçası olarak: "Et tu, Brute? öyleyse yıkıl (öl) Sezar." şeklindedir.  Shakespeare'in versiyonunu Romalı tarihçi Suetonius'un Sezar'ın son sözlerinin Yunanca bir deyim olan "καὶ σύ, τέκνον;" ("Kai su, teknon? olarak okunur": Türkçesi "Sen de mi çocuğum?" şeklindedir) olduğunu iddia eden versiyonu takip eder. Diğer taraftan Plutarch Sezar'ın hiçbir şey söylemediğini ve suikastçilerin arasında Brutus'u gördüğünde togasını başının üstüne çektiğini aktarır.Plutarch, suikastten sonra Brutus'un bir şeyler söylemek için yoldaşı senatörlerin önüne geçmek istediğini ancak onların binadan kaçmayı tercih ettiklerini iddia eder. Brutus ve beraberindekiler bağırarak Capitol Tepesine doğru yürüdüler ve sevgili şehirlerine şöyle seslendiler: "Roma Halkı, bir kez daha özgürüz!". Olacakların farkına çoktan varan Roma yurttaşları kendilerini evlerine kilitlediğinden bu sevinç çığlıkları sessizlikle karşılandı.
Sezar'ın üzerinde 23 adet yara izi olan balmumundan bir heykeli foruma dikildi. Toplanan kalabalıktan birinin başlattığı yangın, forumun ve komşu binaların ciddi biçimde zarar görmesine yol açtı. Takip eden kaos sırasında Marcus Antonius, Octavian ve diğerleri beş seri iç savaşta karşı karşıya geldi ve tüm bunlar Roma İmparatorluğu'nun doğumuyla sonuçlandı.
Sezar'ın öldürülmesi, suikastçilerin öngöremediği şekilde Roma Cumhuriyeti'nin sonunu hızlandırdı. Sezar'ın oldukça popüler birisi olduğu Roma'nın orta ve alt sınıfları, küçük bir kibirli entelektüel grubunun savunucularını ve hamilerini öldürmesinden dolayı oldukça öfkeliydi. Antonius, her ne kadar olaydan 1600 yıl sonra Shakespeare'in kaleme aldığı gibi ("Dostlarım, Romalılar, yurttaşlarım, beni dinleyin ...") bir konuşma yapmamış da olsa, Sezar'ın ölümünün ardından ortaya çıkan bir kamuoyu tepkisi olarak avam tabakasına hitap eden dramatik bir methiye sunmuştur. Sezar'dan farklı bir eğilime sahip olan Antonius, üzgün Romalı ayaktakımını belki de Roma'nın kontrolünü tek başına ele geçirmek niyetiyle Optimates mensuplarının üzerine saldı. Ancak Sezar, tek mirasçısı olarak yeğeni Octavian'ı işaret etmiş ve onu Roma'nın en zengin yurttaşlarından biri yapmanın yanında oldukça güçlü bir Sezar unvanını da ona miras bırakmıştı. Gaius Octavian, aynı zamanda Büyük Sezar'ın evlatlık oğlu olması nedeniyle Roma halkının çoğunluğunun da sadakatine sahipti. Sezar öldüğü sırada henüz 19 yaşında olan Octavian, Antonius'un Decimus Brutus ile iç savaşın ilk raundu için anlaşması üzerine pozisyonunu gözden geçirdi. Marcus Antonius daha sonra Sezar'ın sevgilisi Kleopatra ile evlendi.
Yunanistan'da bir ordu toplamaya başlayan Brutus ve Cassius ile savaşabilmek için Antonius'un, hem Sezar'ın savaş için ayırdığı yedek akçelerine hem de bu ikisine karşı girişeceği bir eylemin Sezar adına olduğuna dair iddiasının meşruluğunun desteklenmesine ihtiyacı vardı. Bunun için Octavian, Antonius ve Sezar'ın sadık süvari komutanı Lepidus arasında ikinci ve son Triumvirlik oluşturuldu. İkinci Üçlü Yönetim ilk iş olarak Sezar'a Divus Iulius unvanını verdi. Sezar'ın merhametinin onun ölümüne yol açtığı iddiasıyla Sulla devrinden beri kullanılmayan "yasaklamalar" devreye sokuldu. Bu yasaklar daha çok Brutus ve Cassius'a karşı girişilen iç savaşın finansmanını sağlamak için kullanıldı ve bu ikisi nihayet Antonius ve Octavius tarafından Philippi'de yenildiler. İç savaşın üçüncü aşamasında, Octavian'ın karşısında artık Antonius ve Kleopatra vardı. İç savaş, Antonius ve Kleopatra'nın Actium Savaşı'nda Octavian tarafından bozguna uğratılması ile sona erdi ve böylece Octavian, Caesar Augustus adıyla ilk Roma İmparatoru oldu.
Sezar aslında Part Ülkesini, İskit Ülkesini, Kafkasya'yı ele geçirmeyi ve Germania üzerinden Doğu Avrupa'ya gitmeyi planlıyordu. Bu planlarına, uğradığı suikast engel olmuştur.
Plutarch kaynaklı bilgilere göre, Sezar'ın zaman zaman epilepsi nöbetleri geçirdiği düşünülmüştür. Çağdaş yazarlar bu iddia karşısında "keskin bir biçimde bölünmüşlerdir" ve özellikle MÖ 80 yılındaki Sulla dönemi yasaklamaları sırasında sıtmadan rahatsız olduğu yolundaki iddialar daha çok taraftar bulmuştur.Gençliğinde Absans nöbeti geçirmiş olması da bir diğer olasılıktır. Aile tarihine bakıldığında ataları ve soyundan gelenler arasında da aynı hastalık gözlenir. Sezar'ın sara nöbetlerinden ilk bahseden kişi onun ölümünden sonra doğmuş bir biyografi yazarı olan Suetonius'tur. Ancak epilepsi hastası olduğu tezi bazı tarihçiler tarafından reddedilmiş ve Sezar'ın zaman zaman sara ile aynı nöbet belirtilerini veren hipoglisemi'den muzdarip olduğu iddia edilmiştir.
Sezar, yaşadığı dönemde Roma'nın en ünlü hatiplerinden ve düzyazı yazarlarından biri olarak kabul edilirdi ve retoriği ve tarzı ünlü hatip Cicero tarafından övgüye değer bulunmuştu. En ünlü eserleri arasında halası Julia'nın cenaze konuşması ve Anticato adında, Cato'un şöhretini karalamak ve Cicero'nun Cato abidesine cevap vermek için yazılmış, bir belge sayılabilir. Maalesef eserlerinin ve konuşmalarının çoğu günümüze ulaşmamıştır.
Commentarii de Bello Gallico (Galya Savaşı Üstüne Yorumlar), prokonsül olarak görev yaptığı sırada giriştiği Galya ve Britanya seferleri hakkında, (Türkçe Çev:Hamit Dereli) (1955) Gallia Savaşı, İstanbul:Maarif Basımevi Dünya Edebiyatından Tercümeler
Commentarii de Bello Civili (İç Savaş Üstüne Yorumlar), Pompey'in Mısır'da ölmesine kadar İç savaş'ta meydana gelen olay hakkında.Tarihsel olarak Sezar'a atfedilen ancak yazarı konusunda tartışmalar bulunan eserler:
De Bello Hispaniensi (Hispanya Savaşı Üstüne), İber Yarımadası seferleri hakkında.
Sezar'ın yaşadığı dönemde kullanılan Latin alfabesiyle (yani "J" ya da "U" harflerinin küçük harfleri olmaksızın) Sezar'ın adı tam olarak tercüme edildiğinde "GAIVS IVLIVS CAESAR" olarak yazılırdı. Eski Roma telefuzunda C harfi G yerine kullanıldığıdan ismin "CAIVS" formuna antik dönemde "GAIVS" kullanımından daha sık rastlanırdı ve sık sık "C. IVLIVS CAESAR" olarak kısaltılırdı.. ("Æ" olarak bilinen birleşik harf Latince yazıtlar da yer kazanmak için kullanılırdı ve "ae" harflerinden başka bir şey değildi.) Klasik Latincede "gaːius ˈjuːlius ˈkaisar" olarak telaffuz edilirdi.Roma Cumhuriyetinin son dönmelerinde Roma yazmalarının çoğu en eğitimli Romalıların dili olan Yunanca olarak yazılıyordu. Romalı genç ve zengin erkek çocuklar genellikler Yunan köleler tarafından eğitiliyordu ve zaman zaman tıpkı Sezar'ın baş suikastçisi Brutus gibi daha iyi eğitim almaları için Atinaya gönderiliyorlardı. Sezar dönemi Yunanistanında, Sezar'ın aile adı döneminin telaffuzunu yansıtacak biçimde Καίσαρ (Kaisar) olarak yazılıyordu. Böylece, Almanca Kayser telaffuzuna oldukça benzer bir telaffuza sahipti. Bu Almanca isim, tıpkı modern İngilizcedeki telaffuzunun ve Rusça Çar unvanın da türetildiği kelime olan Orta Çağ Dini Latincesindeki "tʃeːsar" isminden türetilmiştir.
Sezar adı aynı zamanda Norveç Mitolojisinde geçen efsanevi kral Kjárr'a da isim babalığı yapmıştır.
İlk evliliği, Cornelia Cinnilla, MÖ 83 yılından doğum sırasında öldüğü MÖ 69 ya da 68 yılına kadar.
Üçüncü evliliği, Calpurnia Pisonis, MÖ 59 yılından Sezar'ın öldüğü MÖ 44 yılına kadar.
Caesarion, MÖ 47 yılında Kleopatra VII'dan doğan oğlu. Ptolemy Caesar adıyla Firavun olan çocuk, 17 yaşında Sezar'ın evlatlık varisi Octavian tarafından öldürtüldü.
Roma toplumuna göre cinsel ilişki sırasında  cinsiyeti ne olursa olsun pasif rolde olmak, boyun eğme ya da bayağılık işareti olarak görülürdü. Gerçekten de, Suetonius Sezar'ın askerlerinin Galya Zaferi için düzenlenen zafer alayı sırasında "Sezar Galya'yı fethetmiş olabilir ama Nikomedes de Sezar'ı fethetmişti" diye şarkı söylediğini aktarır. Cicero, Bibulus, Gaius Memmius ve diğerlerine göre (çoğunluklar Sezar'ın düşmanları) Sezar, Bithynia kralı IV. Nicomedes ile bir ilişki yaşamıştı. Sezar'dan Bithynia kraliçesi olarak bahseden bu hikâye, bazı Romalı politikacılar tarafından onu aşağılamak ve küçük düşürmek için zaman zaman dile getirilmişti. Bu söylentinin yayılmasının nedenlerinden birinin de "kişilik katli" olması muhtemeldir. Cassius Dio'ya göre Sezar bu suçlamaların doğru olmadığını yemin ederek reddetmiştir. Romanın bu döneminde politik rakiplerini aşağılamak ve gözden düşürmek için bu tür iftiralar atmak sık rastlanılan bir durumdu. Rakipler tarafından kullanılan en gözde taktiklerden biri de politik rakibini, köklerini Yunan ve Doğu kültüründen alan ve Roma'nın muhafazakâr yaşam tarzıyla karşılaştırıldığında eşcinselliğe ve müsrif bir hayat tarzına daha hoşgörülü yaklaşan Helenistik yaşam biçine sahip olmakla suçlamaktı.
Catullus, Sezar ve mimarı Mamurra'nın sevgili olduklarını iddia eden iki şiir yazmışsa da, sonradan bu iddia için özür dilemiştir.Marcus Antonius, Octavian'ın Sezar tarafından evlat edinilmesinin altında yatan nedenin, onun Sezar'a sunduğu cinsel hizmetlerle ilişkili olduğunu ima etmiştir. Suetonius, Antonius'un bu iddiasını politik bir iftira olarak tanımlamıştır. Genç Octavian, Sezar'ın ölümünden sonra Roma'nın ilk imparatoru olmuştur.
Jül Sezar ölümünden sonra tanrılaştırılmış ve kendisine Divus ("tanrı") unvanı verilmiştir.
Hayatta iken aralarında Pater Patriae, Pontifex Maximus ve Diktatör unvanın da olduğu pek çok onur payesi almıştır. Senato tarafından kendisine verilen bu payelerin, ölümlü bir insana bu kadar onur payesi vermenin yersiz olduğunu düşünen çağdaşları tarafından kendisine düzenlenen suikastin başlıca nedeni olduğu zikredilir.
Henüz genç bir adamken Küçük Asya savaşlarında göstermiş olduğu kahramanlıklardan dolayı  kendisine Corona Civica verilmişti.
Sezar'ın cognomen'i zaman içerisinde bir unvan haline gelmiş ve bu unvan değişerek Almanca Kaiser ve Slavik dillerde Çar unvanın çıkış noktası olmuştur. Çar unvanı taşıyan son kişi Sezar'ın ölümünden iki bin yıl sonra bile onun adını taşıyan bir devlet başkanı olarak 1946 yılına kadar tahtta kalmış olan Bulgaristan kralı II. Simeon'dur. Bu unvan, ünlü bir deyiş olan "Sezar'ın hakkını Sezar'a, Tanrı'nın hakkını da Tanrı'ya verin" örneğinde görülebileceği gibi Kitab-ı Mukaddeste de kendine yer bulmuştur.
Jül Sezar Suzanne Cross'un, Jül Sezar'ın geniş tarihine ilave olaral zaman çizelgesi ve Dış bağlantılar içeren internet sitesi, (İngilizce), 2008-30-03 tarihinde erişildi.
C. Jül Sezar Jona Lendering'in Jül Sezar hakkında geniş tarihsel anlatımı, (İngilizce), 2008-30-03 tarihinde erişildi.
Julius Caesar — virgil.org Birincil kaynakların, arka plan ve resimlerin, modern denemelerin ve tarihsel kurgunun kategorize edildiği açıklamalı kaynak seçkisi, (İngilizce), 2008-30-03 tarihinde erişildi.
Jül Sezar: Güdüleri hakkında alternatif bir bakış açısı, (İngilizce), 2008-30-03 tarihinde erişildi.
The Heart of Change: Jül Sezar ve Roma Cumhuriyetin Sonu., (İngilizce), 2008-30-03 tarihinde erişildi.
Jül Sezar, BBC History adlı sitede Jül Sezar hakkında tarihsel bilgi,  (İngilizce), 2008-30-03 tarihinde erişildi.
"Just Like Heaven", Britanyalı alternatif rock grubu The Cure'un bir şarkısıdır. Grup, şarkının sözlerinin büyük bölümünü 1987'de Güney Fransa'da yaptığı albüm kayıtları esnasında gerçekleştirdi. Şarkının yazarlarından ve grubun solisti Robert Smith, daha sonraları evleneceği Mary Poole ile gittiği sahilden ilham alarak şarkıyı yazmaya başladı. Tamamen bitirilmeden önce enstrümantal bir versiyonu Fransız televizyon programı Les Enfants du Rock'ın tema müziği oldu.
Robert Smith'in küçük gezisinden ilham alınarak çekilen Just Like Heaven video klibiyle birlikte bu şarkı, The Cure'un 1987 yılında çıkan Kiss Me, Kiss Me, Kiss Me albümünün üçüncü teklisi oldu. İlk defa bir The Cure parçası ABD'de çok popüler olarak Billboard listesinde 40. sıraya kadar yükseldi. Eleştirmenler tarafından övüldü ve Dinosaur Jr., Katie Melua gibi isimler tarafından yeniden yorumlandı. Robert Smith'e göre "Just Like Heaven", grubun şimdiye dek çıkardığı en güçlü parçalardan biri oldu.
Kiss Me, Kiss Me, Kiss Me albümü için içerik arayışına giren Robert Smith, kendini ayda en az 15 gününü müzik yaparak geçirmeye zorladı. Bu sırada, Just Like Heaven'ın ana iskeletini oluşturan melodi ve akorları oluşturdu. Smith sonradan, yazdıklarının The Only Ones'ın 1979 hiti parçası "Another Girl, Another Planet"'a çok benzediğini fark etti. Smith şarkının enstrümantal demosunu kayıt çalışmalarının yapıldığı Güney Fransa'ya götürdü. The Cure bateristi Boris Williams, tempoyu yükseltip başlangıcı bateriyle yaparak Smith'e her enstrümanın şarkının ayrı bölümlerinde tek başına şarkıya giriş yapabileceği ilhamını verdi.Fransız TV programı Les Enfants du Rock, The Cure'dan bir tema müziği istediğinde, Smith enstrümantal versiyonu önerdi ve daha sonra yaptığı açıklamada "bu, müziğin daha yayınlanmadan milyonlarca Avrupalıda bir kulak dolgunluğu yaratacağı anlamına geliyordu" dedi. Grup, kayıt çalışmalarını Provence-Alpes-Côte d'Azur bölgesinde yer alan Studio Miraval'e taşırken o da şarkı sözlerini tamamladı. Eser çabucak toparlandı. Grubun Miravel'de geçirdiği iki hafta içinde şarkının kayıtları tamamlandı. Smith, Just Like Heaven'ın albümün en yüksek potansiyele sahip şarkısı olduğunu düşünüyordu.
"Just Like Heaven", La majör akoruyla bestelenmiş bir eserdir. Nakarattaki Fa diyez minör-Sol-Re dizisi dışında şarkı boyunca La-Mi-Si minör-Re akor dizisi tekrar eder. Eser; kıtalar arasında, köprülerde ve son kıtada azalarak kendini gösteren gitar rifleri üzerine kurulmuştur. Bu gitar bölümleri, şarkının "belirli belirsiz" çalan ritim gitarlarıyla da zıt çalışmaktadır. Yine klavye de eserde önemli bir yer tutar. İkinci kıta ve köprüde piyano melodileri çalınmaktadır.
Smith'e göre şarkı; hızlı soluk alıp verme, öpüşme ve sonra bayılıp yere düşme etrafında döner. Şarkı sözlerine ilhamı, o zamanki kız arkadaşı Mary Poole (sonraki karısı) ile Güney İngiltere'de gittikleri Beachy Head verir. Smith şarkı açılışında ("Göster, göster, ne olur göster bana, nasıl yaptın o numarayı") diyerek, çocukluk zamanlarında öğrendiği sihirbazlık numaralarından bahsettiğini söylemiş; ama sonra ekleyerek "diğer bir açıdan ise bu benim hayatımın daha sonralarında baştan çıkarma numarası olmuştur." demiştir.
"Just Like Heaven", grubun Kiss Me, Kiss Me, Kiss Me albümünün üçüncü teklisidir. Melody Maker'ın yaptığı eleştiri iki arada bir derede kalmıştır. Yazar David Stubbs, eseri "renkli, heyecan verici, telaşlı şey" ve "kusursuz" diye tanımladı. Fakat "dinlerken, sanki çok fazla yermantarı yemişim gibi suratım yemyeşil oluyor." diye de ekledi. Eser, The Cure'un İngiltere'de Top 40'a giren on birinci şarkısıydı ve 1987 Ekim ve Kasım ayları boyunca 5 hafta listedeki yerini korumayı başardı. 1988 Ocak ayında Billboard Hot 100 listesinde bir hafta boyunca 40 numarada seyretti ve grup ilk defa ABD'de bir Top 40 listesine girmeyi başardı.AllMusic'ten Stephen Thomas Erlewine şarkıyı " 'Just Like Heaven' olağanüstü ve albümün de [Kiss Me, Kiss Me, Kiss Me] en iyilerden biri olmasının ana nedeni." diye tanımladı. Yine AllMusic'ten Ned Raggett, şarkı için "anında hatırlanabilir, yoğun enerjisiyle ışıl ışıl [...] Robert Smith'ten arzulu ve romantik dizeler. Simon Gallup'ın bass gitarı ve Boris Williams'ın sert baterisi şarkıya mükemmel giriş yaparken Smith'in ana gitar hatları ve azalarak giden kibar ve şıngırdayan melodisi, ritim gitarlarının belirli belirsiz birbirine karışan melodileri arasından kendini mükemmel bir şekilde gösteriyor." sözlerini kullandı. Robert Christgau, Smith'in aşırı romantikliğinin ona büyük bir potansiyel sağladığını iddia ederek, "Just Like Heaven"'ı Kiss Me Kiss Me Kiss Me albümünün en çarpıcı ve akılda kalıcı ögesi olarak nitelendirdi. Slant dergisinden Barry Walsh, şarkıyla ilgili olarak "klasik olmaya aday 'Just Like Heaven' şarkıları üzerinde, müziklerinin en iyi anlarını yaşıyorlar. The Cure'un en iyi, belki de 80'lerin sonlarında çıkan en iyi şarkı olan 'Just Like Heaven', azalarak giden gitar hatları, Gallup'ın sert bassları ve Williams'ın otoriter baterisi ile tipik bir terkedilmiş Robert Smith şarkısı." diye bahsetmiştir.Daha sonraları "Lovesong", "Friday I'm in Love" gibi teklileri müzik listelerinde daha yükseklerde yer alsa da "Just Like Heaven" grubun ABD'deki dönüm noktası oldu ve "en azından her Amerikalının biliyor gibi göründüğü bir The Cure şarkısı" diye bahsedildi. Şarkı, bir 2005 yapımı olan Just Like Heaven adlı filme ilham kaynağı oldu. Parça, aynı zamanda bir 2001 yapımı film olan Gypsy 83'de de kullanıldı. 2004 yılında Rolling Stone, şarkıyı 483. sıraya koyarak Tüm Zamanların En İyi 500 Şarkısı'ndan biri olarak gösterdi. 2005 yılında Entertainment Weekly, "Just Like Heaven"'ı kendi listesi olan "En İyi 50 Aşk Şarkısı" sıralamasında 25. sıraya koydu ve "Siyah sürme süren adamlar artık mutlu olabilirler." dedi. Ertesi yıl şarkı, VH1'ın "80'lerin En İyi 100 Şarkısı" anketinde 22. sırada yer aldı."Just Like Heaven"'ı grubun en güçlü parçalarından biri olarak nitelendiren Robert Smith, şarkı hakkında "The Cure'un şimdiye dek çıkardığı en iyi pop şarkı" diye bahsetti. Bazı ünlü grup hayranları şarkıyı çok takdir ettiklerini belirttiler. Müzisyen Ben Folds, Blender dergisine yaptığı değerlendirmede "bu şarkı hakkındaki her şey, sözleri, müziği; şarkıyı mükemmel bir sanatsal abide yapıyor. Ne zaman radyoda ya da teypte duysam yerimde duramıyor, ordan oraya deli gibi atlıyorum." dedi. Dinosaur Jr.'ın üyelerinden J Mascis, grubunun şarkıya olan sevgisi neticesinde 1989 yılında şarkıyı bir de kendilerinin yorumladıklarını ifade etti. 16 Temmuz 2006'da, Discovery Uzay Mekiği mürettebatı, STS-121 adlı uçuşlarında, astronot Piers Sellers'ın ailesinin ricası üzerine güne "Just Like Heaven" dinletilerek uyandırıldı. Sellers görev kontrol merkezine şarkının kendisine gençliğindeki çılgın, mutlu, içki içtiği günleri hatırlattığını söyledi.
Just Like Heaven şarkısının video klibi, grubun 1982'de "Let's Go to Bed"'e çektiği video klipten itibaren tüm video kliplerini yöneten Tim Pope tarafından yönetildi. Video, Ekim 1987'de İngiltere'nin Pinewood Stüdyoları'nda film edildi. Aşağısında deniz görünen bir uçurumda çekilen klip, şarkıda geçen sözlerin birçoğunu da canlandırdı. Bir fanzin, şarkının ne ifade ettiğini sorduğunda Smith "bu bana uzun zaman önce ilham veren bir şeyin hikayesi, klibe bir bak!" diye cevapladı. Smith, yıllarca klibin kendisine ilham veren uçurum kenarında çekildiğini iddia etse de çoğunun 1985'te çekilen "Close to Me" video klibi için oluşturulan görüntüler kullanılarak stüdyoda çekildiğini itiraf etti.Piyano solosu sırasında, hava kararır ve grup üyeleri beyaz giysiler içinde görünür. Mary Poole tam bu sırada beyazlar içinde Robert Smith ile dans ederken ortaya çıkar. Smith de "Mary klipte benimle dans ediyor; çünkü şarkıda bahsettiğim kız o, bu yüzden benimle dans eden tabii ki o olmalıydı." diyerek neden Mary'nin oynadığına açıklık getirmiştir. Pope, yaptığı bir açıklamada "Poole'un, bir The Cure klibinde görünen ilk ve tek kadın olduğundan şüphesi olmasın." demiş olsa da "Charlotte Sometimes" klibinde zaten bir kız oynadığı için bu doğru değildir.
"Just Like Heaven"'ın; aralarında İspanyolca, Fransızca ve Almanca gibi dillerin de bulunduğu birden çok düzenleme versiyonu çıktı. Katie Melua, 2005 yılında kendi albümü Piece by Piece'de de yer alan şarkıyı Cennet Gibi filmi için yeniden yorumladı. 2005 yılının sonlarında, Birleşik Krallık'ta "I Cried For You" şarkısı ile birlikte çift A-taraflı tekli olarak piyasaya sürülen şarkı, ABD'de ise 2006'da, küçük bir "yetişkin çağdaş müziği" hiti haline geldi.Robert Smith'in kişisel favorisi, Amerikalı alternatif rock grubu Dinosaur Jr.'ın 1989 yılında Birleşik Krallık'ta ve 1990 yılında ABD'de piyasaya sürülen düzenlemeleri oldu. Dinosaur Jr.'ın oluşturduğu düzenlemede daha hızlı tempo ve ağır müzik kullanıldı. Grup üyesi J Mascis "Biz bunu bir derleme albüm için kaydettik ama bitirdiğimizde o kadar beğendik ki onlara vermek istemedik." şeklinde bir açıklama yaptı. Smith de "J. Mascis bana fantastik bir kaset yolladı. Daha önce bir düzenleme hiç bu kadar hoşuma gitmemişti" ve hatta ekleyerek "canlı performansımız için ilham kaynağı oldu" diye devam etti.
7" - Fiction / Fics 27 (Birleşik Krallık)"Just Like Heaven" [düzenlenmiş remiks] (3:17)
"Snow in Summer" (3:26)7" - Elektra / 7 69443 (ABD)"Just Like Heaven" [düzenlenmiş remiks] (3:17)
"Breathe" (4:47)12" - Fiction / Ficsx 27 (Birleşik Krallık)"Just Like Heaven" [remiks] (3:29)
"Sugar Girl" (3:14)CD Fixcd 27'da da yayımlandı12" - Elektra / 0 66793 (ABD)"Just Like Heaven" [remiks] (3:29)

Kamran Aziz (1922, Lefkoşa - 7 Mart 2017, Lefkoşa), Kıbrıs Türkü besteci, söz yazarı ve eczacı. Kıbrıs Türk halk müziğine yaptığı katkılarla bu müzik türünün çağdaş öncülerinden oldu. Bunun yanı sıra Kıbrıs Türkleri arasında halk içinde müzik icra eden ilk kadınlardan biri olarak Jale Derviş'le birlikte Batı müziğinin icrasını ve öğrenimini yaydı. Kıbrıs Türk halkının ilk kadın bestecisi ve ilk kadın eczacısıydı.
Lefkoşa'da doğan Kamran Aziz, burada American Academy Nicosia'yı bitirdikten sonra Kıbrıs'taki Britanya yönetiminin eczacılık programına girdi. 1944'te buradan mezun olup 1945'te kendi eczanesini açtı, "Aziz Eczanesi" adını verdiği eczanesinde 1997'ye dek çalıştı. 1959'da Kıbrıs Türk Eczacılar Birliğinin kurucuları arasında yer aldı, sonraki yıllarda ecza deposu kurma ve yürütme faaliyetlerinde bulundu.
1950'li yıllarda birkaç arkadaşıyla beraber "Kamran Aziz ve Arkadaşları" grubunu kurdu, bu grupta akordeon çaldı ve zaman zaman solistlik yaptı. Bu grupla birlikte 1963'e dek canlı radyo ve televizyon programlarında müzik icra etti, Kıbrıs Türk halkının müzik zevkini geleneksel Türk müziğinden Batı müziğine yakınlaştırdı. Müzik hayatı boyunca yetmişten fazla beste yaptı, on beş güftesi başka müzisyenlerce bestelendi. Türkiye'de benzer çalışmaların gerçekleşmesinden yaklaşık on yıl önce Batı parçalarına Türkçe sözler yazdı. Özgün folklorik nitelik taşıyan besteleri Kıbrıs Türk halk müziğinde yeni bir dönem başlattı; yeni gelişen pop folk müziğine kaynak olan bu besteler günümüzde halk müziği külliyatında temel parçalar arasında gösterilmektedir.
1922'de, Lefkoşa'da Turunçlu Camii yakınındaki bir evde doğdu. Babası sıtmanın adada ortadan kaldırılmasını sağlayan Dizdarköylü doktor Mehmet Aziz'di, annesi Hıfsiye Aziz Vudalıydı ve Kamran Aziz'in aktardığına göre adanın ilk diplomalı kadın terzisiydi. Çift evlenince Lefkoşa'ya yerleşti. Kamran Aziz'in iki kardeşi vardı; ablası Türkan Aziz daha sonra adanın ilk başhemşiresi oldu, diğer kardeşinin ismiyse Babür'dü (ancak "Baber" olarak bilinmekteydi). Annesi ut çalardı.Sekiz yaşında piyano çalmayı öğrenerek müziğe başladı. Britanya Kraliyet Müzik Okulunun düzenlediği sınavlardan geçti. Sonraları müzik kariyeri boyunca çalmasıyla bilindiği ve hakkında yapılan belgeselin ifadesiyle "kendisiyle özdeşleşecek" akordeona başladı, armonika ve şan dersleri aldı. Ayasofya Camii yakınındaki Ayasofya İlkokulu'nu bitirdi. Orta ve lise eğitimini American Academy Nicosia'da gördü. Kamran Aziz'in aktardığına göre "Kıbrıs Türk toplumunda kızların hokey oynaması hoş görülmemesine rağmen" okulun hokey takımında yer aldı. Okuldaki spor etkinlikleri, piyano ve akordeonu aynı anda devam ettiremeyince piyanoyu bıraktı.Londra'da eğitim görmek istese de o dönemde süren II. Dünya Savaşı buna engel oldu. Bir müddet çevre sağlığıyla ilgili bir kursa katıldı. Meslek seçimi sürecinde babasının işinden esinlenerek bakteriyolojiyi ve ablasının mesleği doğrultusunda hemşireliği değerlendirdi; ancak Kıbrıs Türkü eczacı azlığı nedeniyle eczacılık okumaya karar verdi.
Kıbrıs'taki Britanya hükûmetinin eczacılık programında eğitim gördü. Bir yıllık teorik ve pratik eğitimin ardından staj yaptı. 1944'te Ayşe Dana'yla beraber Kıbrıs Türk toplumunun ilk kadın eczacısı olarak mezun oldu. 9 Haziran 1944'te resmen eczacı olarak kayıtlara girdi.Mezuniyetinin ardından bir yıl Devlet Laboratuvarı ve Devlet Eczanesi'nde çalıştı. Bunun ardından özel eczanelerde staj yapıp 1945 yılında Arabahmet bölgesineki Victoria Sokak'ta kendi eczanesini açtı. Bu eczaneyi açtığında yedi Kıbrıs Türkü eczacı, Kıbrıs Türkü eczacılara ait üç eczane vardı. 1947 yılında Sarayönü'nde yer alan eczanesine taşındı. 1950 yılında bu eczanenin adını "Aziz Eczanesi" olarak kaydettirdi. Birleşik Krallık'ta, ayak bakımı kurumu olan SMAE Institute ile bağlantılı bir okul olan School of Surgical Chiropody'de ("Cerrahi Ayak Bakımı Okulu") ayak bakımı eğitimi gördü. Buradaki kursunu Haziran 1953'te tamamlayıp "M.S.S.Ch." unvanını kullanmaya hak kazandı.Meslek yaşamı boyunca eczacılıkla müziği birlikte yürüttü. 1959 yılında Kıbrıs Türk Eczacılar Birliğinin on iki kurucusundan biri oldu. İlerleyen yıllarda bu birliği temsilen akademik toplantılara katıldı, birliğin dergisinde makaleler yayımladı. 1970'te birliğin yönetim kurulunda saymanlık görevini üstlendi; 1983'te hâlen bu görevi yürütmekteydi.1974'teki Kıbrıs Harekâtı'nın ardından Kuzey Kıbrıs'ta tüm eczacıların ortak olduğu bir ecza deposu kurma girişiminde yirmi ortaktan biri olarak yer aldı ve kurulacak ecza deposunun adını "Yetiş Ecza Deposu" olarak belirledi; ancak bu girişim ortakların bir kısmının başka bir ecza deposu kurması sonucu başarısız oldu. 1988 yılında o dönemde Kuzey Kıbrıs'ın en büyüğü olan Güç Ecza Deposu'nun kurulmasında benzer rol oynadı. Bu ecza deposu devlet ve Aziz'in de aralarında bulunduğu eczacıların ortaklığıyla kuruldu. Aziz 1997'ye kadar bu ecza deposunun ve Kıbrıs Türk Eczacılar Birliğinin yönetim kurulunda yer aldı. 1997 yılında Aziz Eczanesi'ni kapattı.Aziz Eczanesi'ni kapatma kararı alınca, Kıbrıs Türk Eczacılar Birliği bu eczanenin Eczacılık Müzesi'ne dönüştürülmesini kararlaştırdı. Eczaneden eşyaların taşındığı bu müze ilk olarak 1997'de Güç Ecza Deposu'nun yeni binasında açıldı. 2001'de Kıbrıs Türk Eczacılar Birliği lokal olmak üzere bina kiralayınca müze buraya taşındı. Müze günümüzdeki konumuna 2008'de birliğin yeni satın aldığı binaya taşınarak geçti. 2011'de müzede tadilat yapılıp halka açıldı.1993'te Eczacılar Birliği 25. Hizmet Yılı Ödülü'ne, 2005'te Eczacılar Birliği 61. Yıl Onur Ödülü'ne layık görüldü.
Aziz, Kıbrıs Türk halkının ilk kadın bestecisidir. 1983'teki bir röportajında "elli kadar tamamlanmış, icra edilmiş, bir bu kadar da tasarlanıp hazırlanmış" eseri olduğunu belirtti. 2000'li yıllar itibarıyla tamamladığı beste sayısı yetmişten fazla olarak verilir. Ekrem Yeşilada, Aziz'in yetmişi aşkın bestesinin arasında beş türkü, iki zeybek, iki ağıt, dört Türkçe tango, on marş olduğunu belirtir ve geriye kalan eserlerini "hafif Batı müziği" olarak tanımlar. Bunlara ek olarak toplamda on beş güftesi başka müzisyenler tarafından bestelendi.39 bestesinin derlendiği ilk kitabı 1994'te, önceden yayımlanmamış bestelerinin de yer aldığı ikinci beste kitabı 2011'de yayımlandı. 1984'te KKTC Kültür Dairesinin TRT'ye gönderdiği Kıbrıs eserleri arasında, Aziz'in 22 bestesiyle beraber sözlerini Aziz'in yazdığı, bestelerini Jale Derviş'in yaptığı 11 parça yer aldı.Lise sonrası müzik performanslarına 1947-48 yıllarında, American Academy Alumni Association'ın ("American Academy Mezunları Derneği") dört sesli grubunun kurucuları arasında yer alarak başladı. Bu grubun parçası olarak Kıbrıs Filarmoni Kurumunun organize ettiği bir resitale katıldı. Bunun ardından Lefkoşa İngiliz Okulu'nda düzenlenen dört komik operaya katıldı, bunlarda korolarda ve küçük sololarda yer aldı. Bu çalışmalar müziğe olan tutkusunu perçinledi ve gelecek çalışmalarına zemin hazırladı. Kıbrıs Türk toplumu içerisinde derneklerin düzenlediği yardım konserlerinde de sahneye çıkan Aziz, bu konserlerde Jale Derviş, Fikret Özgün ve Zeki Taner ile tanıştı.
1948 yılında British Forces Broadcasting Service (Türkçe kaynaklardaki tabirle "İngiliz Askeri Radyosu"; BFBS) Lakadamya'dan yayın yapmaya başladı. Radyonun kuruluşunun ardından radyo yetkilileri adadaki her toplumdan bir grubun canlı müzik programı yapmasını istedi; bu bağlamda müzikle ilgili Türklere teklif götürdü. Aziz ile arkadaşları bu teklifi kabul ettiler. Böylece 1950 yılı civarlarında radyoda yayın yapabilmek için bir müzik grubu kurdular ve bu gruba ortak kararla "Kamran Aziz ve Arkadaşları" adını verdiler. Amatör olarak etkinlik gösteren grupta Aziz akordeon çaldı, zaman zaman solist olarak da yer aldı. Bu grubun diğer üyeleri, daha önceleri konserlerde beraber çalıştığı arkadaşlarıydı: piyanoda Jale Derviş, saksafon ve klarnette Zeki Taner, Fikret Özgün, kemanda Vecihi Turgay ve bateride Ahmet Anlar. Dönem dönem gruba katılıp ayrılan başka müzisyenler, özellikle solistler de oldu. Bu grup Kıbrıs Türk toplumunun ilk Batı müziği grubu olmakla beraber, müzisyen Erdinç Gündüz'e göre tüm adada radyodan canlı müzik icra eden ilk gruptu.Radyoda on beş günde bir yapılan programların ağırlıklı içeriği vals, tango ve popüler Batı parçalarının çevirileriydi. Aziz'in yaptığı bu çeviriler, benzer çevirilerin Türkiye'de yapılmasından yaklaşık on yıl önce gerçekleşti. "Beyaz Güvercinim" adıyla çevirdiği "La Paloma" bu çalışmalarının ilkiydi. Çevirdiği diğer şarkılar arasında "'O Sole Mio" ve "Love in Portofino" vardı. "Her Yerde Kar Var" adıyla daha sonra Fecri Ebcioğlu tarafından Türkçeleştirilecek "Tombe la neige" şarkısına ilk Türkçe sözler Aziz tarafından yazıldı. Yaptığı bu çeviriler ve yazdığı güfteler gazetelerde de yayımlandı. Grup popüler şarkıların yanı sıra opera aryalarının ve Franz Schubert'ın lied'lerinin Türkçe çevirilerini icra etti. Çevirilerin bir kısmını Jale Derviş yaptı, aynı zamanda Derviş'in bestelediği bazı parçalara Aziz söz yazdı. Bunlara ilaveten Aziz ve Derviş tangolar, valslar, marşlar besteledi. Grup zamanla popülerlik kazandı ve Kıbrıs Türk toplumunun müzik zevkini değiştirdi, bu tarihe dek geleneksel Türk müziğinin benimsendiği toplumda çok sesli Batı müziğinin tanınmasını sağladı. Özellikle Aziz ve Derviş, Kıbrıs Türk toplumunda batı müziğinin icrası ve eğitiminin yayılmasında öncü rol oynadı.Kamran Aziz ve Arkadaşları grubuyla 1953'te kuruluşunun ardından Kıbrıs Yayın Kurumu radyosuna geçti. Sonraları grup Aralık 1963'te Kanlı Noel olayları patlak verene dek aynı kurumun televizyon kanalında programlarına devam etti. 1950'lerin ortalarından itibaren artan toplumlararası çatışmalarla Lefkoşa'da kurulan barikatlar, özellikle radyodan gece geç dönüşlerde sıkıntılara yol açıyordu. 21 Aralık 1963'te Kanlı Noel olaylarının başlamasıyla, kaydedilen son program yayımlanamadan grubun programı sonlandırıldı ve grup dağıldı. Bununla beraber, Aziz ile Derviş'in bir araya getirdiği farklı kadrolar 1966'ya kadar "Kamran Aziz ve Arkadaşları" adıyla konserlere çıkmaya devam etti. Aziz olaylar nedeniyle Lefkoşa'nın Rum kesiminde aldığı gitar eğitimini de bırakmak zorunda kaldı.
Kurucusu olduğu grubun icra ettiği çoğu parça halk müziği türünde olmasa da, Aziz'in çoğu bestesi Kıbrıs halk müziği türündedir ve özgün folklorik nitelik taşır. "Al Yemeni Mor Yemeni", "Kıbrısım", "Seni Orakta Gördüm", "Kıbrıs Zeybeği", "Gelin Geliyor Gelin" gibi besteleri popüler oldu ve Kıbrıs Türk halk müziğinin temel parçaları arasına girdi. Bu şarkılarla Kıbrıs Türk halk müziğinin çağdaş anlamda başlangıcını temsil eder."Kıbrısım" şarkısını 1958 yılında yazdı ve besteledi, şarkının radyodan ilk yayını da bu yıl gerçekleşti. İlk olarak Kıbrıs Yayın Kurumunda grubun programı sırasında Aziz ve Fikret Özgün tarafından seslendirildi. "Kıbrıs bir ada mıdır / Cennetten parça mıdır" gibi Kıbrıs'ı öven sözlere sahip olan şarkıyı Aziz EOKA ile Türk Mukavemet Teşkilatı arasındaki çatışmaların arttığı, adanın geleceğinin belirsiz olduğu bir toplumsal bunalım ortamında yazdı. Bu şarkı Aziz'in besteleri arasında en tanınanıdır ve "Kıbrıs Zeybeği" ile birlikte ilk plağa alınan eseridir. Şarkının sevilmesinde Kıbrıs Türklerinin toplumsal baskı ortamında adadan ayrıldığı bir dönemde, Kıbrıs'ın her bir kazasını ayrı ayrı övüp, adaya bağlılık hissini tüm Kıbrıs Türk halkının kendisiyle özdeşleştirebileceği bir şekilde ifade etmesi rol oynadı. Aziz'in şarkıya dair yorumu "Kıbrıs öncelikle benim vatanım. [...] Burada en güzel insanlar yaşıyor. Onları bırakıp nerelere gidebilirdim ki? O dönemde halkımın morale ihtiyacı vardı. [...] Kıbrıs Türkü de türküme sahip çıktı ve onu bağrına bastı." şeklindedir. "Al Yemeni Mor Yemeni" şarkısını ise 1960'ta besteledi, şarkı ilk olarak Limasol'daki bir folklor şöleninde çalındı. "Seni Orakta Gördüm" bestesini 1960'ta, "Gelin Geliyor Gelin" bestesini 1962'de yaptı.Kıbrıs Türklerinin toplumsal hayatında yer tutan kişi ve meslek grupları bestelerinde görülen temalar arasındadır. Lefkoşa'da sepet içinde şeker, leblebi satan, tellallık yapıp eski zamanlardan hikâyeler anlatan "Aynalı" adlı şahsı bir bestesinde konu edindi. Bir diğer bestesinde muhallebicileri konu aldı. Bu tür besteleri daha ziyade okulların folklor ekiplerinin performansları sırasında icra edildi.Kıbrıs Türkü şairlerin şiirlerini de besteledi. Pembe Marmara şiirlerinin okunduğu bir şiir gecesi için Marmara'nın "Keman" adlı şiirine müzik yazdı. Fikret Demirağ'ın "Sevda Yılım", Emin Çizenel'in "Gece", Hüseyin Irkad'ın "Mehmedimi Görebilsem", Yalçın Kaya'nın "Yüce Güzelliğe Karşılama" şiirleri, bestelediği diğer şiirler arasındadır.Hakkında yapılan belgeselde Aziz "folk müziğinde bir mihenk taşı" olarak tanımlandı. Besteleri pop folk alanında faaliyet gösteren müzisyenlere kaynak oldu; Kıbrıs Türk pop folk müziğinin başlangıç noktalarından kabul edilen Sıla 4 grubuna ilham verdi. Aziz'in özgün çalışmalarından etkilenen grup, Kıbrıs'ın özgün müziklerini derleyip yeniden yorumlama çalışmalarına girişti; bu bağlamda ilk üzerinde çalıştıkları şarkı "Kıbrısım" oldu. Sıla 4'ün "Kıbrısım" yorumu haftalarca Bayrak Radyosu'nun Plak Yarışı programında bir numarada kaldı. Piyanist Arman Ratip de Kamran Aziz'in en takdir ettiği yerli müzisyenler arasında olduğunu belirtti.
Folklorik nitelikten ziyade Batı müziği özellikleri taşıyan besteleri de vardır. "Gizlice Sevdim Seni" isimli bir tango, "Gel Gel" isimli bir vals besteledi.Radyodaki programlarına son verildikten sonra bir "bocalama dönemi" yaşadığını ifade eder. Bunun ardından içinde bulunduğu savaş ortamının etkisiyle millî mücadele marşları bestelemeye ağırlık verdi. İlk başlarda radyodan yayın olanağı olmadığından bunları evde icra etti, sonraları bunlar banttan Bayrak Radyosu'nda yayımlandı. Marşları arasında en önemlileri 1963-68 yılları arasında Türk Mukavement Teşkilatı üyelerinin ("mücahit") içinde bulunduğu çatışmalar üzerine yazdıklarıdır. Bunların arasında "Mücahidin Sesi", "Bayrak", 1967'de Köfünye'deki direnişe ithafen "Kahraman Mücahitler", Erenköy Direnişi'ne ithafen "Erenköy, Yeşilırmak, Boğaziçi" ve "Bozdağ" vardır. Diğer bestelediği marşlar arasında "Kıbrıs Türk Kadını Marşı", 1973'te Türkiye Cumhuriyeti'nin ilanının ellinci yılını kutlamak için sözlerini Ersin Taşer'in yazdığı bir "50. Yıl Marşı" ve son besteleri arasında yer alan "Girne Anafartalar Lisesi Marşı" bulunur.Yazdığı ağıtlardan biri Kıbrıs Harekâtı'nda yaşamını yitiren bir Türk subayınadır. Bir diğeri İsmet İnönü'nün ölümü üzerinedir, "Göçmüş Derler İsmet Paşa" isimli bu ağıt Mevhibe İnönü'ye gönderilmiştir.1985'te Lefkoşa Belediye Tiyatrosu tarafından sahnelenen, 1986'da İstanbul'da da sahne alan Umut İnsanda oyununun özgün müziğini üretti. Ahmet An'ın değerlendirmesine göre bu parçaların sadece ilki neşeli olup diğerleri "oyunun kötümser havasına kendisini kaptırmış ve marş temposunu andıran melodiler" idi. 1995 yılında yaşanan, Kuzey Kıbrıs Türk Cumhuriyeti tarihinin en büyük çevre felaketi olarak kabul edilen Beşparmak Dağları'ndaki orman yangınına atfen "Girne Dağlarını Yeşilleteceğiz" adlı bir şarkı besteledi.Batı müziğinin yanı sıra geleneksel Türk müziğine ilgi duyardı, bir kanunu vardı. Bununla beraber, bu uğraşını "çok küçük bir deney" olarak değerlendirmiştir.
1973 - Türkiye Cumhuriyeti'nin 50. Kuruluş Yılı Folk Müziği Yarışması, birincilik ve ikincilik ödülleri - sırasıyla "Kırnı'ya Gittim Pınar Başında" ve "Boğaz Zeybeği" besteleriyle
1981 - Atatürk'ün 100. Doğum Yılı Marş Yarışması, birincilik ödülü - "En Yüce Türk Atatürk" bestesiyle
1984 - Kıbrıs Harekâtı'nın 10. yılı vesilesiyle düzenlenen beste yarışması, birincilik ödülü - "20 Temmuz" bestesiyle
1985 - Lefkoşa Türk Belediyesi 6. Kültür ve Sanat Şenliği Çocuk Şarkıları Beste ve Güfte Yarışması, birincilik ödülü - "Ne Güzel Bir Dünya Olurdu" bestesiyle
1986 - Lefkoşa Türk Belediyesi 7. Kültür ve Sanat Şenliği Çocuk Şarkıları Beste ve Güfte Yarışması, ikincilik ödülü - "Çocuklar Hep Gülmeli" bestesiyle
2002 - Doğu Akdeniz Üniversitesi Kadın Araştırmaları ve Eğitim Merkezi, 2001 yılında başarılı KKTC'li kadın ödülü
2008 - Cumhuriyet Meclisi Kültür Komitesi, Meclis Komitesi Özel Ödülü - Kıbrıs Türk müzik geleneğindeki yeri nedeniyle
2009 - BRT 2009 yılı Top 10 KKTC Özel Ödülü2006 yılında Aziz'in adı Turgay Hilmi yönetimindeki Girne Müzik Eğitim Merkezi'nin bir bölümüne verildi.
Kamran Aziz'in yetmişi aşkın bestesi arasında ne zaman bestelediği bilinen müziksel çalışmaları aşağıda yer almaktadır:
4 Temmuz 1958 tarihinde 31 Aralık 1959'a dek görev yapmak üzere Kıbrıs hükûmetinin Sosyal Sigortalar Danışma Kuruluna atandı. Ablasının kurucuları arasında olduğu Kıbrıs Türk Çocuk Esirgeme Kurumunda etkin rol aldı, 1974'te kurumun Lefkoşa şubesinin yönetim kuruluna seçildi. Sonraları kurumun yönetim kurulu üyesi oldu. Kurucu üyelerden biri olarak Kuzey Kıbrıs Türk Kızılayının çalışmalarında da yer aldı.2017 yılında akciğer rahatsızlığı nedeniyle hastaneye kaldırıldı. Bir ay hastanede kaldıktan sonra taburcu edilmesinin ertesi günü, 7 Mart 2017 sabahı, 95 yaşında öldü. Ölümü nedeniyle KKTC Cumhurbaşkanı Mustafa Akıncı ve Başbakan Hüseyin Özgürgün başsağlığı mesajı yayımladı.
GenelAdanır, Eralp (2008), Söz Uçar Yazı Kalır: Müziğimiz Üzerine Söyleşiler, Girne: Mete Adanır Vakfı Yayınları 
Altınok, Mukaddes (13 Kasım 1983), Dillerden Düşmeyen Bestelerin Sahibi Mütevazı İnsan: Kâmuran Aziz, Bozkurt, s. 2 
Altınok, Mukaddes (14 Kasım 1983), Dillerden Düşmeyen Bestelerin Sahibi Mütevazı İnsan: Kâmuran Aziz, Bozkurt, s. 2 
Aziz, Kamran (2001), "Dünden Kadın Esintileri", Kıbrıs Türk Kadınının Dünü - Bugünü - Yarını Sempozyumu Sempozyum Bildirileri, Lefkoşa: KKTC Devlet Bakanlığı ve Başbakan Yardımcılığı Kadın ve Aile Sorunları Birimi 
Gençlik, Spor, Köy ve Halk Eğitimi Dairesi, (Ed.) (1972), Kıbrıs Türk Marşları, Lefkoşa: Ergenekon Yayınları KB1 bakım: Birden fazla ad: editör listesi (link) 
Nesilden Nesile Kamran Aziz (Belgesel), Kanal Sim, 3 Eylül 2017 tarihinde kaynağından arşivlendi, erişim tarihi: 28 Ağustos 2017 
Samson, Jim; Demetriou, Nicoletta (2016), Music in Cyprus (İngilizce), Routledge 
Yüksel, Tekin (1 Nisan 1967), Kıbrıs'ta Batı Müziği'nin Önderliğini Yapan: Kâmuran Aziz ve Arkadaşları, Bozkurt, s. 2
Al Yemeni Mor Yemeni - Lefkoşa Belediye Orkestrası, Oda Orkestrası ve Kıbrıs Polifonik Korolar Derneği Otello Çoksesli Korosu tarafından icrası
Kara delik, astrofizikte, çekim alanı her türlü maddesel oluşumun ve ışınımın kendisinden kaçmasına izin vermeyecek derecede güçlü olan, kütlesi büyük bir kozmik cisimdir. Kara delik, uzayda belirli  nicelikteki maddenin bir noktaya toplanması ile meydana gelen bir nesnedir de denilebilir. Bu tür nesneler ışık yaymadıklarından kara olarak nitelenirler. Kara deliklerin, "tekillik"leri dolayısıyla, üç boyutlu olmadıkları, sıfır hacimli oldukları kabul edilir. Karadeliklerin içinde zamanın ise yavaş aktığı veya akmadığı tahmin edilmektedir. Kara delikler Einstein'ın genel görelilik kuramıyla tanımlanmışlardır. Doğrudan gözlemlenememekle birlikte, çeşitli dalga boylarını kullanan dolaylı gözlem teknikleri sayesinde keşfedilmişlerdir. Bu teknikler aynı zamanda çevrelerinde sürüklenen oluşumların da incelenme olanağını sağlamıştır. Örneğin, bir kara deliğin potansiyel kuyusunun çok derin olması nedeniyle yakın çevresinde oluşacak yığılma diskinin üzerine düşen maddeler diskin çok yüksek sıcaklıklara erişmesine neden olacak, bu da diskin (ve dolaylı olarak kara deliğin) yayılan x-ışınları sayesinde saptanmasını sağlayacaktır. Günümüzde, kara deliklerin varlığı, ilgili bilimsel topluluğun (astrofizikçiler ve kuramsal fizikçilerden oluşan) hemen hemen tüm bireyleri tarafından onaylanarak kesinlik kazanmış durumdadır.
Kara delik “çekimsel tekillik” denilen bir noktaya konsantre olmuş bir kütleye sahiptir. Bu kütle "kara deliğin olay ufku" denilen ve söz konusu tekilliği merkez alan bir küreyi oluşturur. Bu küre, kara deliğin uzayda kapladığı yer olarak da düşünülebilir. Kütlesi Güneş'in kütlesine eşit olan bir kara deliğin yarıçapı yalnızca yaklaşık 3 km'dir. [1]
Yıldızlar arası (milyonlarca km) uzaklıklar söz konusu olduğunda, bir kara delik, herhangi bir kozmik cisim üzerinde, kendisiyle aynı kütleye sahip bir kozmik cisminkinden daha fazla bir çekim kuvveti uygulamaz; yani, kara delikleri karşı konulamaz bir kozmik “aspiratör” olarak düşünmemek gerekir. Örneğin Güneş’in yerinde onunla aynı kütleye sahip bir kara delik bulunsaydı, Güneş Sistemi’ndeki gezegenlerin yörüngelerinde herhangi bir değişim olmayacaktı.
Birçok kara delik türü mevcuttur. Bir yıldızın çekimsel içe (kendi üzerine) çökmesiyle oluşan kara delik türüne "yıldızsal kara delik" denir. Bu kara delikler galaksilerin merkezinde bulundukları takdirde birkaç milyarlık “güneş kütlesi”ne kadar çıkabilen devasa bir kütleye sahip olabilirler ve bu durumda “dev kara delik” (veya galaktik kara delik)[2] adını alırlar. Kütle bakımından kara deliklerin iki uç noktasını oluşturan bu iki tür arasında bir de, kütlesi birkaç bin "güneş kütlesi" olan üçüncü bir türün bulunduğu düşünülür ve bu türe “orta kara delik”ler [3] denilir. En düşük kütleli kara deliklerin ise kozmos tarihinin başlangıcındaki Büyük Patlama’da oluştukları düşünülür ve bunlara da "ilksel kara delik" [4] adı verilir. Bununla birlikte ilksel kara deliklerin varlığı halihazırda doğrulanmış değildir.
Bir kara deliği doğrudan gözlemlemek imkânsızdır. Bilindiği gibi bir nesnenin görülebilmesi için, kendisinden ışık çıkması veya kendisine gelen ışığı yansıtması gerekir; oysa kara delikler çok yakınından geçen ışıkları bile yutmaktadırlar. Bununla birlikte varlığı, çevresi üzerindeki çekim icraatinden, özellikle mikrokuasarlarda ve aktif galaksi çekirdeklerinde kara delik üzerine düşen yakınlardaki maddenin son derece ısınmış olmasından ve güçlü bir şekilde X ışını yaymasından anlaşılmaktadır. Böylece, gözlemler dev veya ufak boyutlardaki bu tür cisimlerin varlığını ortaya koymaktadır. Bu gözlemlerin kapsadığı ve genel görelilik kuramına uyan cisimler yalnızca kara deliklerdir.
Kara delik kavramı ilk olarak 18. yüzyıl sonunda, Newton'un evrensel çekim kanunu kapsamında doğmuştur denebilir. Fakat o dönemde mesele yalnızca “kaçış hızı” ışık hızından daha büyük olmasını sağlayacak derecede kütleli cisimlerin var olup olmadığını bilmekti. Dolayısıyla kara delik kavramı ancak 20. yüzyılın başlarında ve özellikle Albert Einstein'ın genel görelilik kuramının ortaya atılmasıyla fantastik bir kavram olmaktan çıkmıştır. Einstein'ın çalışmalarının yayımlanmasından kısa süre sonra, Karl Schwarzschild tarafından, “Einstein alan denklemleri”nin merkezî bir kara deliğin varlığını içeren bir çözümü yayımlanmıştı. [5] Bununla birlikte kara delikler üzerine ilk temel çalışmalar, varlıkları hakkındaki ilk sağlam belirtilerin gözlemlerini izleyen 1960'lı yıllara dayanır. Kara delik içeren bir cismin ilk gözlemi, [6][7] 1971'de Uhuru uydusu tarafından yapıldı.Uydu Kuğu takımyıldızının en parlak yıldızı olan Cygnus X-1 çift yıldızında bir X ışınları kaynağı olduğunu saptamıştı. Fakat "kara delik" terimi daha önceden, 1960'lı yıllarda Amerikalı fizikçi John Wheeler vasıtasıyla ortaya atılmıştı. Bu terimin terminolojiye yerleşmesinden önce ise kara delikler için “Schwarzschild cismi” ve “kapalı yıldız” terimleri kullanıldı.
Kara delik diğer astrofizik cisimleri gibi bir astrofizik cisimdir. Doğrudan gözlemlenmesinin çok güç olmasıyla ve merkezî bölgesinin fizik kuramlarıyla tatminkâr biçimde tanımlanamaz oluşuyla nitelenir. Merkezî bölgesinin tanımlanamayışındaki en önemli etken, merkezinde bir "çekimsel tekilliği" içeriyor olmasıdır. Bu çekimsel tekillik, ancak bir “kuantum çekimi” kuramıyla tanımlanabilir ki, günümüzde böyle bir kuram bulunmamaktadır. [8] Buna karşılık, uygulanan çeşitli dolaylı yöntemler sayesinde, yakın çevresinde hüküm süren fiziksel koşullar ve çevresi üzerindeki etkisi mükemmel biçimde tanımlanabilmektedir.
Öte yandan kara delikler çok az sayıdaki parametrelerle tanımlanmaları bakımından şaşkınlık verici nesnelerdir. Yaşadığımız evrendeki tanımları yalnızca üç parametreye bağlıdır: Kütle, elektriksel yük ve açısal momentum. Kara deliklerin tüm diğer parametreleri (boyu, biçimi vs.) bunlarla belirlenir. Bir kıyaslama yapmak gerekirse, örneğin bir gezegenin tanımlanmasında yüzlerce parametre söz konusudur (kimyasal bileşim,elementlerin farklılaşması, taşınım, atmosfer vs.) Bu yüzden 1967’den beri kara delikler yalnızca bu üç parametreyle tanımlanırlar ki, bunu da  1967’de Werner Israel tarafından ortaya atılan "saçsızlık kuramı"na [9]  borçluyuz. Bu, uzun mesafeli  temel kuvvetlerinin yalnızca kütleçekim ve elektromanyetizm oluşunu da açıklamaktadır; kara deliklerin ölçülebilir özellikleri yalnızca, bu kuvvetleri tanımlayan parametrelerle, yani kütle, elektriksel yük ve açısal momentumla verilir.
Bir kara deliğin kütle ve elektriksel yükle ilgili özellikleri "klasik" (genel göreliliğin olmadığı) fiziğin uygulanabileceği olağan özelliklerdir: Kara deliğin kütlesine oranla bir "kütleçekim alanı" ve elektriksel yüküne oranla bir elektrik alanı vardır. Buna karşılık açısal momentum etkisi genel görelilik kuramına özgü bir özellik taşır: Kendi ekseni etrafında dönen kimi kozmik cisimler, yakın çevrelerindeki uzayzamanı [10] da “sürüklemek” (eğmek) eğilimindedirler. "Lense-Thirring etkisi" [11]  denen bu fenomen şimdilik Güneş Sistemi’mizde gözlemlenmemektedir. [12]  Kendi ekseni etrafında “dönen karadelik” türü çevresindeki yakın uzayda bu fenomen inanılmaz ölçülerde gerçekleşmektedir ki, bu alana “güç bölgesi” (ergorégion) veya “güç küresi” [13] adı verilmektedir.
Bir karadeliğin bütün özelliklerini belirleyen üç unsuru vardır: kütlesi, açısal momentumu ve elektriksel yükü. Bir kara deliğin kütlesi her zaman sıfırdan büyüktür. Diğer unsurların sıfır ya da sıfırdan büyük olmasına göre, kara delikleri dört sınıfa ayırmak mümkündür.
Açısal momentum ve elektriksel yükü sıfır olan kara deliklere "Schwarzschild kara deliği" denilir. Bu ad 1916’da bu tür nesnelerin varlığı fikrini Einstein alan denklemlerinin çözümleri olarak ortaya atmış Karl Schwarzschild’a ithafen verilmiştir.
Kara deliğin elektriksel yükü sıfır olmayıp açısal momentumu sıfır olduğu takdirde "Reissner-Nordström kara deliği" türü söz konusu olur. Bilinen hiçbir süreç böyle sürekli bir elektriksel yük içeren sıkışmış bir cisim üretmek olanağı vermediğinden, bu tür kara delikler varsa bile, astrofizikte pek ilgi odağı olmamaktalar. Bu elektriksel yük, karadeliğin çevresinden alacağı zıt elektrik yüklerinin emilmesiyle zamanla dağılabilir. [14]  Sonuç olarak, "Reissner-Nordström kara deliği" doğada mevcut olma olasılığı pek bulunmayan teorik bir cisimdir.
Kara deliğin bir açısal momentumu olup (kendi ekseni etrafında dönüyorsa)  elektriksel yükü olmadığı takdirde  "Kerr kara deliği" türü söz konusu olur. Bu ad, 1963’te bu tür cisimleri tanımlayan formülü bulmuş olan Yeni Zelanda’lı matematikçi Roy Kerr’in adına ithafen verilmiştir. Reissner-Nordström ve  Schwarzschild kara delik türlerinin aksine, Kerr kara deliği türü astrofizikçiler için önemli bir ilgi odağı olmuştur; çünkü kara deliklerin oluşum ve evrim örnekleri  onların çevrelerindeki maddeyi bir yığılım diski [15] aracılığıyla emme eğiliminde olduklarını ve maddelerin yığılım diskine   kara deliğin dönüş yönünde spiral çizerek düştüklerini göstermektedir. Böylece madde, kendisini yutan kara deliğin açısal momentumuyla bir ilişki halinde olmaktadır. Bu durumda, astronominin ilgilenebileceği kara delikler yalnızca Kerr kara delikleridir.
Bununla birlikte, bu kara deliklerin, açısal momentumlarının iyice zayıfladığı hallerde, doğal olarak, Schwarzschild kara deliklerini andırmaları mümkündür.
Dördüncü tür, Kerr kara deliğinin elektriksel yüke sahip olduğu türdür. Buna Kerr-Newman kara deliği türü denir. Bu türe de var olma olasılığı çok zayıf olduğundan pek ilgi gösterilmemektedir.
Kara deliklerin varlığı John Michell [16] ve Pierre-Simon Laplace tarafından, birbirlerinden habersiz olarak, daha 18. yüzyılda gözönünde bulundurulmuştur. O zamanlar düşünülen, "kaçış hızı" [17] ışık hızından daha fazla olabilecek, yani ışığın çekimlerinin etkisinden kaçamayacağı kozmik cisimlerin varlığıydı.  Işığın kara delikçe çekilmesi olgusunda, bir güçten ziyade, "Einstein dengelenmesi", "kızıla kayma" veya  "çekimsel   kızıla kayma" [18]gibi adlarla belirtilen, ışığın (fotonların) çekim alanları etkisiyle maruz kaldığı bir değişim söz konusudur. Çekim alanı etkisiyle oluşan bu dengelenme veya değişimde ışık, bir karadeliğin "potansiyel kuyular"ından  [19] çıkmaya çalışırken enerji bütünlüğünü kaybeder. Burada, "evrenin genişlemesi"nden, yani uzak galaksilerde gözlemlenen ve çok derin "potansiyel kuyu"ların olmadığı bir uzay genişlemesinden kaynaklananınkine oranla biraz farklı tabiatta bir kızıllaşma değişimi söz konusudur. Bu özellik de kara deliğin "kara" sıfatına çok uygun gelmektedir, çünkü bir kara delik ışık yayamamaktadır. Bu yüzden "kara delik" cisimlerinin adına "kara" sıfatı eklenmiştir. Bu, ışık için olduğu kadar, madde için de geçerlidir ; çünkü bir kez kara delikçe çekilmeye başladıktan sonra hiçbir partikül o kara delikten kaçamamaktadır. Bu da kara deliğe "delik" adının verilmesini sağlamıştır.
Işık ve maddenin artık kaçamadığı bölgeyi sınırlayan kuşağa “olay ufku” [20] adı verilir. Olay ufku, herhangi bir fiziksel incelemede bulunamadığımız bir uzay parçasıdır. Ne olay ufkundan ötesini  bilinen yasalarla açıklama olanağı vardır, ne de orada ne olup bittiğini bilmenin bir yolu vardır. Bir yıldızın olay ufku, yıldızın çökmeden önceki kütlesiyle orantılıdır. Örneğin kütlesi 10 güneş kütlesi olan bir yıldız içe çöküp kara delik haline geldiğinde çapı 60 km. olan bir olay ufkuna sahip olur. Bir kara delik madde yuttukça olay ufkunu genişletir, olay ufku genişledikçe de daha güçlü çekim alanına sahip olur. Kara deliğin olay ufkunda teorik olarak zaman tümüyle durmaktadır. Kimi kara deliklerde iki olay ufku vardır.
Kimileri "olay ufku" terimi yerine kara deliğe pek uygun olmamakla birlikte “kara deliğin yüzeyi” terimini kullanırlar. (Terimin uygun olmamasının nedeni, bir gezegen veya yıldızdaki gibi katı ve gazlardan oluşan bir yüzeyinin olmamasıdır.) Fakat burada birtakım özel nitelikler gösteren bir bölge söz konusu değildir; bir gözlemci kara deliğe ufku aşacak kadar yaklaşmış olabilseydi, kendisine yüzey izlenimi sağlayacak hiçbir özellik veya değişim hissedemeyecekti. Buna karşılık geri dönme girişiminde bulunduğunda, artık bu bölgeden kaçamayacağının farkına varmış bulunacaktı. Bu, adeta "dönüşü olmayan nokta"dır. [21] Bu durum, akıntısı güçlü bir denizde, akıntıdan habersiz  bir yüzücünün durumuna benzetilebilir.
Öte yandan olay ufkunun sınırına yaklaşmış bir gözlemci, kara delikten yeterince uzaktaki bir gözlemciye kıyasla, zamanın farklı bir şekilde aktığının farkına varacaktır. Kara delikten uzakta olan gözlemcinin diğerine düzenli aralıklarla (örneğin birer saniye arayla)  ışık işaretleri  yolladığını varsayalım: Kara deliğe yakın gözlemci bu işaretleri hem daha enerjetik (ışığın kara deliğe düşmek üzere yaklaştıkça “maviye kayma”sı [22]sonucuyla bu ışık işaretlerinin frekansı daha yüksek olacaktır) hem de ardışık işaretlerin aralarındaki zaman aralığı daha kısalmış (birer saniyeden daha az) olarak alacaktır. Yakın gözlemci, uzaktakine oranla  zamanın daha hızlı aktığı izleminde olacaktır. Uzaktaki gözlemci de aksine, diğerinde meydana gelen şeylerin gitgide daha yavaş seyrettiğini görecek, zamanın daha yavaş aktığı izleniminde olacaktır.
Uzaktaki bir gözlemcinin bir nesnenin kara deliğe doğru düşüşünü gözlemesi halinde, gözlemciye göre "çekimsel kızıla kayma" ve "zamanın genleşmesi" etkileri birleşecektir: Nesneden çıkan işaretler gitgide kızıl, gitgide sönük (uzak gözlemciye varmadan önce gitgide artan enerji kaybıyla çıkarılan ışık) ve gitgide aralıklı olacaktır. Yani pratikte, gözlemciye varan ışık fotonlarının sayısı, gitgide hızla azalacaktır ve nesnenin kara deliğe gömülüp görünmez olmasının ardından tükenecektir. Nesnenin henüz olay ufku sınırında hareketsiz durduğunu gören uzaktaki gözlemcinin onun düşmesini engellemek üzere olay ufkuna yaklaşması boşuna olacaktır. [23]Kara deliğin "tekilliği"ne yaklaşan bir gözlemciyi etkilemeye başlayan etkilere “gelgit etkileri” denir. [24]Bu etkiler kütleçekim alanının homojen olmayan bir yapıya sahip olması nedeniyle nesnenin biçimsizleşmesine (doğal biçimini kaybetmesine) yol açarlar. Bu “gelgit etkileri bölgesi” dev kara deliklerde tümüyle olay ufkunda yer alır; fakat özellikle "yıldızsal kara delik"lerde [25] olay ufkunun sınırını da aşarak etkide bulunur. [26] Dolayısıyla yıldızsal kara deliğe yaklaşan bir astronot daha olay ufkuna geçmeden parçalanacakken, dev kara deliğe yaklaşan bir astronot, daha sonra “gelgit etkileri” ile yok edilecek olmakla birlikte, olay ufkuna bir güçlükle karşılaşmadan giriş yapacaktır.
Bir kara deliğin merkezinde kütleçekim alanının ve uzay bükülmelerinin ("eğim") [27]  sonsuz hale geldikleri bir bölge yer alır. Bu bölge "çekimsel tekillik" [28] olarak adlandırılır. Bu bölge, genel görelilik kuramı uzay-zaman eğiminin sonsuz olduğu bölgeleri tanımlayamadığı için, genel görelilik kuramı çerçevesinde pek iyi tanımlanamamıştır.
Zaten genel görelilik kuramı, kuantum kaynaklı kütleçekim etkilerini genel olarak göz önünde bulunduran bir kuram değildir.
Uzay-zaman eğimi, sonsuza doğru eğrildiğinde, zorunlu olarak kuantum tabiatlı etkilere tâbi olmaktadır. Sonuç olarak, kütleçekimsel tekillikleri doğru bir biçimde tanımlayabilecek durumdaki tek kuram, tüm kuantum etkilerini göz önünde bulunduran bir kütleçekim kuramı olabilir.
Dolayısıyla halihazırda kütleçekimsel tekilliğin tanımı yapılamamış durumdadır. [29] Bununla birlikte, şu biliniyor ki, nasıl kara deliğe girip içine yerleşmiş madde dışarı çıkamıyorsa, kütleçekimsel tekillik de kara deliğin içine yerleştikçe kara deliğin dışını etkileyememektedir. Kütleçekimsel tekillikler onları tanımlamakta aciz kalışımızdan dolayı gizemlerini korumayı sürdürseler de ve genel görelilik kuramı tüm kütleçekimsel fenomenleri tanımlamada yeterli olmasa da, bütün bunlar, kara deliğin bizim tarafımızda bulunan olay ufkundan hareketle onları tanımlamamıza bir engel oluşturmamaktadır.
Kara deliklerin var olma olasılığı yalnızca genel görelilik kuramına ait bir sonuç değildir; kütleçekimi konu alan hemen hemen tüm diğer gerçekçi fizik kuramları da onların varlığını muhtemel görmektedir. Diğer kütleçekim kuramları gibi genel görelilik kuramı da kara deliklerin varlığını öngörmekle kalmayıp, onların uzayın bir bölgesinde sıkışmış maddeden oluşmuş olacağını öngörmektedir. Örneğin Güneş’imiz yarıçapı yaklaşık üç kilometre olan bir küre içine (yani ebatlarının dört milyonda biri kadar bir hacme) sıkıştırılmış olsaydı, bir kara delik haline gelirdi. Hatta Güneş’imizi 1cm³(santimetreküp) hacmine sıkıştırabilseydik, bu kez 1cm³'lük bir karadelik yapmış olurduk. Fakat bu durumda sistemimizdeki gezegenlerin yörünge hareketlerinde bir değişiklik olmayacaktı; yani Güneş Sistemi’mizdeki gezegenler bu 1cm³'lük kara deliğin Güneş'inkine eş çekim kuvvetinde, yörüngelerinde dönmeye devam edeceklerdi. Bir başka örnekle, Dünya’mız birkaç santimetre küplük bir hacim içine sıkıştırılmış olsaydı, o da bir kara delik haline gelecekti.
Astrofizikte kara delik bir çekimsel içe çökmenin son aşaması olarak ele alınır. Yıldızların evrim süreçlerinin sonları, sahip oldukları kütleye göre belirlenir. Evrim sürecinin son aşamasına yaklaşmış yıldızlarda, maddenin sıkışması sonunda, kütlelerine göre, iki hal söz konusu olur; bunlar ya ak cüce haline dönüşürler veya sonradan kara deliğe dönüşebilecek nötron yıldızı haline dönüşürler. Ak cüce halinde, ak cüceyi kütleçekime karşı denge halinde tutan elektronların yozlaşma basıncıdır.[30] Nötron yıldızı halinde ise nükleonların yozlaşma basıncı söz konusu değildir, denge halini sağlayan "güçlü etkileşim"dir. [31] Kara delik ak cücelere ilişkin içe çökmeyle oluşamaz; bu çökme sırasında yıldızı oluşturan çok ağır nükleonlar oluşur. [32] Açığa çıkan enerji yıldızı dağıtmaya yeterlidir.
Fakat evrim sürecinde dönüşme eşiğindeki  yıldız, belirli bir kritik kütleyi aştığında (kütlesi yeterince büyük olduğunda),  eğer kütleçekim gücü basınç etkisini aşabilmeye yetecek derecede büyükse bir kara delik oluşabilir. Bu durumda bilinen hiçbir kuvvet, dengeyi sağlamaya yetmez ve söz konusu cisim tümüyle içe çöker. Pratikte bu, birçok şekilde oluşabilir:
Bir nötron yıldızına, belirli bir kritik kütleye ulaşana kadar, bir başka yıldızdan çıkan maddenin katılımıyla oluşabilir.
Bir nötron yıldızının başka bir nötron yıldızıyla birleşmesiyle oluşabilir (çok nadir, a priori bir fenomendir).
Büyük bir yıldızın kalbinin doğrudan kara delik halinde içe çökmesiyle oluşabilir. [33]1980’li yıllarda nötron yıldızlarındakinden de daha sıkışmış bir madde halinin varlığı konusunda bir hipotez ortaya atılmıştır. Bu, "tuhaf yıldızlar" [34] da denilen  “kuark yıldızları”ndaki sıkışmış madde haliydi. Bu konuda 1990’lı yıllardan itibaren net bulgular elde edilebilmiştir; fakat bu bulgular, yıldız türündeki belirli bir kütlenin, evrimini kara delik halinde içe çökmesiyle tamamlaması konusunda önceden bilinenleri değiştirmemiştir.  Değiştirdiği şey yalnızca, kütlenin miktarı konusundaki sınır olmuştur.
2006 yılında, kütlelerine bağlı olarak dört kara delik sınıfı ayırt edilmiştir : Yıldızsal kara delikler, dev kara delikler, orta kara delikler ve ilksel (ya da mikro) kara delikler.
Yıldızsal kara delikler birkaç güneş kütlesi kadar bir kütleye sahiptirler. Ölmekte olan bir yıldız, eğer Güneş’imizin üç mislinden daha ağırsa, nötron yıldızı düzeyinde kalamaz, çekirdeğindeki tepkime ve yoğunluk artması devam eder ve "kara delik" haline gelir. Yıldızsal kara delik büyük (başlangıç olarak yaklaşık 10 güneş kütlesi kadar kütleli veya daha fazla kütleli) bir yıldızın kalıntısının (artık maddesinin) çekimsel içe çökmesinin ardından doğarlar. Yıldızın kalbinde termonükleer tepkimelerle yanma tamamlandığı zaman, yakıt kalmadığı için, bir süpernova oluşur. Bu süpernova da ardında hızla içe çökecek bir öz kısım bırakabilir.
1939’da Robert Oppenheimer, bu öz kısmın belirli bir sınırdan daha yüksek bir kütleye sahip olması durumunda kütleçekim gücünün kendisini kesinlikle tüm diğer güçlerin üzerine taşıyacağını ve bir kara delik oluşacağını ortaya koymuştur.[35]Bir kara delik oluşturmak üzere içe çöküş “kütleçekim dalgaları”[36] yaymaya elverişli bir durumdur ki, bu dalgaların yakın bir gelecekte Cascina’daki (İtalya) Virgo [37] veya Amerikan LIGO [38]  “girişim aracı” gibi bazı dedektör aygıtlarıyla saptanabileceği sanılmaktadır. Yıldızsal kara delikler günümüzde "X çift yıldızları"nda [39] ve "mikrokuasar"larda[40] gözlemlenmektedir ve bazı “aktif galaksi çekirdekleri”nde [41] “akış”ların [42](Fr.jet) oluşmasına neden olurlar.
Dev kara delikler birkaç milyon ile birkaç milyar güneş kütlesi arasında değişen bir kütleye sahiptir. Galaksilerin merkezinde bulunurlar ve varlıkları bazen “akış”ların ve X ışınımının oluşmasına yol açar. Bu yüzden bu galaksi çekirdekleri, yıldızların üst üste yer almasından oluşan normal parlaklığa kıyasla daha parlak hale gelirler ve “aktif galaksi  çekirdekleri” [43]  adını alırlar. Galaksimiz Samanyolu da böyle bir kara delik içerir ve bu kara deliğe yakın yıldızların son derece hızlı hareket ettiklerinin gözlemlenmesi bu bulguyu doğrular. [44]
Örneğin bu yıldızlardan biri olan S2 adlı yıldızın gözlemlenemeyen karanlık bir nesnenin çevresinde en az 11 yıllık bir dolanım hareketinde bulunduğu gözlemlenmiştir. Bu yıldızın eliptik yörüngesi söz konusu karanlık cisimden 20 astronomik birim uzaklığındadır ve karanlık cisim sınırlı hacmine karşın 2,3 milyon güneş kütlesi kadar bir kütleye sahiptir. Kara delikten başka, sınırlı hacmine karşın böyle yoğun madde içeren bir cisim örneğine şimdiye dek rastlanmamıştır. [45]Chandra[46]  teleskopu ile NGC 6240 [47] galaksisi üzerinde yapılan gözlemler de bu galaksinin merkezinde birbirleri çevresinde dönen iki dev kara deliğin gözlemlenmesini sağlanmıştır. Böyle devlerin oluşumu hakkındaki tartışmalar halen sürmektedir, kimilerine göre de kozmosun başlangıcında çok hızlı bir şekilde oluşmuşlardır.[48]  [49]
Orta kara delikler yakın zamanlarda keşfedilmiş olup, kütleleri 100 güneş kütlesi  ile 10.000 güneş kütlesi aralığında değişir. [50] 1970’li yıllarda orta kütleli kara deliklerin  küresel yıldız kümelerinde oluştuğu hipotezi ortaya atılmış, fakat bu hipotezi destekleyecek hiçbir gözlem elde edilememişti. 2000’li yılların gözlemleri parlaklık-ötesi veya “ aşırı parlak X ışını kaynakları”nın [51] varlığını ortaya koydu. [52] Bu kaynaklar hiç de dev kara deliklerin bulunduğu galaksi çekirdeklerine bağlı görünmüyorladı. Ayrıca gözlemlenen X ışınları miktarı, “Eddington limiti”ne[53]  (yıldızsal kara delik için maksimum limit) eşit bir oranla madde katılımı göz önünde bulundurulduğunda, 20 güneş kütleli bir kara delik tarafından üretilemeyecek kadar çoktu...
Mikro kara delikler veya kuantum kara delikleri de denilen "ilksel kara delikler" çok küçük boyutlarda olan kara deliklerdir. Bunlara “ilksel” adının verilme nedeni, Büyük Patlama sırasında oluştuklarının sanılmasındandır. "İlksel kozmos"da küçük ölçekli aşırı yoğunlaşmaların çekimsel içe çökmesiyle oluştukları sanılmaktadır. 1970’li yıllarda ünlü fizikçilerden Stephen Hawking ve Bernard Carr kara deliklerin ilksel kozmosdaki oluşum mekanizması üzerine araştırmalarda bulundular ve kara delik kavramını geliştirerek "mini kara delik" adı verilen, yıldızsal kara deliklere nazaran son derece küçük kara deliklerin bol miktarda bulunduğu sonucuna vardılar. Bu kara deliklerin kütleleri bakımından yoğunlukları ve dağılımları henüz bilinmemekteyse de, bunları belirleyen etkenlerin ilksel kozmosdaki yani  "kozmik şişkinlik"teki [54] hızlı genişleme evresine ilişkin koşullarla ilgili olduğu sanılmaktadır. Bu küçük kütleli kara deliklerin –eğer var iseler- bir gama ışınımı yaymaları gerekir. Işınımları muhtemelen INTEGRAL [55]gibi uydular tarafından keşfedilecektir.
Yüksek enerjili fiziksel örnekler üzerinde çalışan bazı fizikçilere göre bu kara deliklerin daha küçük benzer örnekleri Cenevre yakınlarındaki LHC [56] gibi "parçacık hızlandırıcı” kullanılarak laboratuvarda da oluşturulabilir.[57]
Kara deliklerin yalnızca iki türü için birçok gözlem donanımları düzenlenmektedir (doğrudan değil, dolaylı gözlem olmakla birlikte, aşağıdaki bölümde görüleceği gibi, gitgide daha açık ve seçik gözlemlere doğru ilerleme kaydedilmektedir): Bunlar yıldızsal kara delikler ve dev kara deliklerdir. Bize en yakın dev kara delik, galaksimizin merkezinde, yaklaşık 8 kilo-parsek uzaklıkta bulunmaktadır.
Bir kara deliği bulma konusundaki ilk yöntemlerden biri, yörünge parametrelerine başvurarak bir çift yıldızın iki bileşeninin (iki yoldaşının) kütlelerinin belirlenmesiydi. Böylece çift yıldızlardan diğer bileşeni görünmez olan, kütlesi az olan bileşenler, yörüngelerindeki hızlarına da dikkat edilerek araştırıldı. Bileşenlerden, kütlesi büyük ve görünmez olanı, -normalde böyle kütledeki bir yıldızın kolaylıkla görülebilmesi gerektiğine göre- genellikle bir nötron yıldızı olarak veya bir kara delik olarak yorumlanabilir. O zaman, yörünge eğikliği açısı da bilinmiyorsa, yoldaşının kütlesinin nötron yıldızlarının maksimum kütle sınırını (yaklaşık 3,3 güneş kütlesi) geçip geçmediğine bakılır. Eğer sınırı geçiyorsa bu bir kara deliktir, geçmiyorsa bir ak cüce olabilir.
Bunun yanı sıra, bazı yıldızsal kara deliklerin  "gama ışınları dalgalarının yayını" [58] sırasında belirdikleri bilgisi göz önünde bulundurulur. Zaten böyle kara delikler süpernova halindeki (Wolf-Rayet[59]yıldızı gibi) büyük bir yıldızın patlaması yoluyla oluşabilirler ve "collapsar" [60] örneğiyle tanımlanan  bazı hallerde kara delik bir gama ışınları dalgası üretildiği an oluşur. Böylece, bir "gama ışınları dalga yayını" (GRB) [61]  bir kara deliğin doğumunun işareti olabilir. Süpernovalar vasıtasıyla daha küçük kütleli kara delikler de oluşabilir. Örneğin 1987A süpernovasından [62] kalan artıkların bir kara deliğe dönüştüğü düşünülmektedir.
Bir kara deliğin varlığını gösteren bir başka fenomen de esas olarak radyo dalgaları alanında gözlemlenen "akış"ların  varlığıdır ki, bu akışlar  hem yıldızsal kara deliklerce, hem de dev kara deliklerce yaratılabilmektedir. Bu akışlar kara deliğin "yığılım diski”nde [63]   oluşan büyük ölçekli manyetik alan değişimlerinden kaynaklanırlar.
Bir kara deliğin küçüklüğü doğrudan gözlemini zorlaştırır, örneğin birkaç kilometrelik kara deliklerin doğrudan gözlemlenmesi imkânsızdır.  Açısal çapı [64] bundan biraz daha büyük bir kara deliği ele alalım; 1 “güneş kütlesi” kadar kütlesi olan ve bir parsek (yaklaşık 3,26 ışık yılı) uzaklıkta bulunan bir kara deliğin açısal çapı ancak  0,1 mikrosaniye [65] olacaktır ki, bu, gözleminin olanaksızlığı hakkında yeterince bir fikir vermektedir.
Buna karşılık, dev kara deliklerin konumu doğrudan gözlem bakımından daha elverişli görünmektedir. Bir kara deliğin ebatları kütlesiyle orantılıdır. Bir galaksinin merkezindeki kara deliğin kütlesi ortalama 2,6 milyon güneş kütlesidir. Onun "Schwarzschild yarıçapı" [66] da yaklaşık 7 milyon km. olur. Bu kara deliğin 8,5 kilo-parsek uzaklıkta bulunduğunu farzedersek, açısal çapı 30 mikrosaniye olur. Bu sonuç, söz konusu cismin, “gözle görülür ışık alanı”nda [67] gözlemlenmesinin yine son derece zor olduğunu ortaya koymaktaysa da, günümüzde “radyo girişim aracı” [68] saptama sınırlarına hiç de uzak değildir. Günümüzde, milimetrik alandaki frekanslara dayalı radyo girişim araçlarının duyarlılıkları gitgide geliştirilmektedir. Kara deliğin açısal çapının büyüklüğü yerine, frekans alanındaki büyüklüğe ilişkin herhangi bir kazanım, bize karadeliğin gözlemlenebilmesi konusunda çok daha elverişli bir olanak sağlayacaktır. Şu halde bir galaksi merkezindeki kara deliğin bu teknikle imajlarının elde edilmesi pek uzak bir hayal olmasa gerek.  M87 [69]galaksisinin merkezinde yer alan kara delik üstte sözü edilen kara deliğe kıyasla 2000 kez daha uzak olmakla birlikte, ondan 1300 kez daha büyüktür. Belki de bu kara delik, gelecekte, galaksimiz Samanyolu’ndaki kara delikten sonra imajı elde edilmiş ikinci kara delik olacaktır. [70][71]
1965’te bulunan Cygnus X-1, [72] bir kara delik içerdiği bilinen ilk astrofizik cismidir. Bu, dönen bir kara delikten ve bir kızıl devden oluşan bir çift yıldız sistemiydi.
Eğer kara delik bir çift yıldız sisteminin parçasıysa, o zaman normal yıldızdan kara deliğe doğru bir madde akışı olur. Madde akışı, açısal momentumun korunması prensibine bağlı olarak kara delik çevresinde "yığılım diski" denilen bir disk oluşturur. Bu disk maddesi kara deliğin yakınında, büyük kütleçekim potansiyeli altında müthiş sıcaklıklara ulaşmakta ve kara deliğin tarafımızdan fark
“Yığılım diski”yle “akış”lar oluşturan bir kara deliğin veya bir nötron yıldızının bulunduğu çift yıldız sistemlerine, galaksimiz ötesindeki (ekstragalaktik) ebeveynleri denilebilecek kuasarlara ithafen mikrokuasar adı verilmiştir. Aslında her iki sınıftaki cisimler de aynı fiziksel süreçleri izlerler. Mikrokuasarlar içinde en fazla incelenmiş olanlarından biri 1994'te keşfedilmiş, "ışıktan hızlı" [73] “akış”ları olan GRS 1915+105’tir. [74]Böyle akışların bulunduğu bir başka sistem de GRO J1655-40’tir. [75] Fakat bu ikincisinin mesafesi halen tartışmalı olduğundan, akışlarının ışıktan hızlı olmama olasılığı da bulunmaktadır.
Bir başkası da çok özel bir mikrokuasar olan SS 433’tür. [76]Bunun öyle sürekli akışları vardır ki, orada madde ışık hızının beşte biri civarındaki hızlarla yığın yığın yer değiştirmektedir.
Dev kara delik adayları öncelikle "aktif galaksi çekirdekleri" [77]  ve radyoastronomlar tarafından 1960’lı yıllarda keşfedilen kuasarlardır. Dev kara deliklerin varlığına en büyük kanıt oluşturan gözlemler Sagitarius A adlı galaktik merkezin çevresindeki yıldızların yörüngeleri üzerinde yapılan gözlemlerdi. Bu yıldızların yörünge ve hızları hakkındaki gözlemler, bu "galaktik merkez"in [78] o bölgesinde dev kara delikten başka hiçbir kozmik cismin söz konusu olamayacağını göstermekteydi. Bu keşfin ardından başka galaksilerde başka kara deliklerin bulunduğu saptandı.
Şubat 2005'te SDSS J090745.0+24507 [79] adlı dev bir mavi yıldızın galaksimizin kaçış hızının iki katı bir hızla, yani ışık hızının 0,0022’si kadar bir hızla Samanyolu galaksimizden çıkacak şekilde yol aldığı gözlemlendi. Hızı ve çizdiği yörünge incelendiğinde dev bir kara deliğin çekimsel etkisiyle fırlatılmış olduğu anlaşıldı.
Kasım 2004'te astronomlardan oluşan bir grup, galaksimizde orta kütleli ilk kara deliğin keşfedilmiş olduğunu açıklamışlardı. Yörüngesi galaksimizin merkezinden yalnızca üç ışık yılı uzaklıkta olan bu kara delik 1300 güneş kütlesi kadar bir kütleye sahipti ve yalnızca yedi yıldızdan oluşan bir yıldız kümesinde bulunuyordu. Bu yıldız kümesi, muhtemelen, vaktiyle büyük yıldızlardan oluşan ve merkezî kara delik tarafından yutularak ufalan bir yıldız kümesinin kalıntısıydı. [80]Bu gözlem, dev kara deliklerin, çevresindeki yıldızları ve diğer kara delikleri yuttukça büyüdükleri görüşünü desteklemektedir.
Bütün bunlar, muhtemelen yakın bir zamanda, LISA [81]adlı “uzay girişim aracı” vasıtasıyla yapılacak, söz konusu sürecin çekimsel dalgalarının doğrudan gözlemiyle doğrulanabilecektir.
Haziran 2004'te astronomlar 12,7 milyar ışık yılı uzaklıktaki bir galaksinin merkezinde Q0906+6930 [82] adı verilen bir dev kara delik keşfettiler. [83] Büyük Patlama göz önüne alındığında, bu gözlem, galaksilerdeki dev kara deliklerin oluşum hızlılığının göreli bir fenomen olduğunu göstermektedir.
Kara delikler hakkındaki temel meselelerden biri hangi koşullar altında oluştukları meselesidir. İlk zamanlar, kara deliklerin oluşum koşullarının son derece özel olmasından dolayı, pek çok olma şanslarının çok az olduğu düşünülüyordu. Fakat, Stephen Hawking  ve Roger Penrose’a borçlu olduğumuz bir dizi matematik teoremleri hiç de öyle olmadığını gösterdi. Kara deliklerin meydana gelmesi son derece farklı koşullarda oluşabilmekte olup, bir çeşitlilik gösteriyordu. Bu iki bilim adamının söz konusu alandaki kuşkuya yer bırakmayan çalışma ve kuramları "tekillik kuramları" [84]olarak adlandırılmıştır. Bu kuramlar, 1970’li yılların başlarında, yani henüz kara deliklerin varlığını doğrulayan hiçbir gözlemin yapılmamış olduğu bir dönemde ortaya konulmuştur. Sonraki gözlemler, kara deliklerin evrende gerçekten çok sık bulunan cisimler olduğunu doğrulamış bulunmaktadır.
Bir kara deliğin merkezinde "çekimsel tekillik" [85]yer alır. Tüm kara delik türlerinde de bu tekillik dış alemden "olay ufku"yla "saklı"dır. Bugünkü fizik, çekimsel tekilliği tanımlamayı bilememektedir. Fakat bu pek fazla önem de taşımamaktadır ; çünkü bu tekillik, "olay ufku"yla sınırlanmış kuşağın içinde kalmakta ve dış alemin olayları üzerine etkide bulunmamaktadır. Bununla birlikte, bir ufukla çevrelenmiş olmaksızın mevcut olan bir tekilliğin bulunduğu "genel görelilik" denklemlerine matematik çözümler vardır, kinetik yük veya "kinetik moment"in belirli bir değeri aşması halinde Kerr veya Reissner-Nordström çözümlerinde söz konusu olduğu gibi... Böyle bir durumda artık kara delikten söz edilemez (artık ufuk da, "delik" de yoktur), ancak "çıplak tekillik"ten [86]söz edilebilir. Parametrelerce belirlenen bu tür durumların incelenmesi pratikte son derece zordur; çünkü tekillik ortamını tahmin edebilmemiz imkânsızdır. Bugünkü evren bilgilerimizle çıplak tekillik meselesi hakkında fazla bir şey söylememiz mümkün değildir [87] veya en azından, 1990’lı yıllara kadar bu konuda fazla bir şey söylemek mümkün değildi.
O yıllara kadar Kerr veya Reissner-Nordström kara deliklerinin kinetik momentin veya elektriksel yükün dış katkısı yoluyla söz konusu kritik değerlere ulaşamayacakları düşünülüyordu. Çünkü, özetle, kara deliğin yük/kütle ilişkisinin hep, tam kritik değere ulaşmadan önce "doygunluğa" ulaşacağı ve böylece hiçbir zaman kritik değere ulaşamayacağı düşünülüyordu. [88]Bu temel kavram ve düşünceler İngiliz matematikçi Roger Penrose’u 1969’da, "kozmik sansür" [89] denilen hipotezi ortaya atmaya yöneltmiştir. Bu hipotez hiçbir fiziksel sürecin kozmosda çıplak tekillerin doğmasına imkân vermeyeceğini ileri sürmekteydi. Mümkün birkaç açıklama/formül içeren bu hipotez, Stephen Hawking’in evrende çıplak tekilliklerin oluşabileceğini savunan Kip Thorne ve John Preskill ile iddialaşmasına konu oldu. Nihayet 1991’de Stuart L. Shapiro ve Saul A. Teukolsky evrende çıplak tekilliklerin oluşabileceğini sayısal simülasyon yoluyla ortaya koydular. Birkaç yıl sonra da Matthew Choptuik çıplak tekilliklerin oluşabileceğini başka yollarla ortaya koydu. Bununla birlikte, bu kanıtlama çalışmaları, gözlem eksikliği olduğundan[90], evrende çıplak tekilliklerin oluşumuna ilişkin olarak  emin olunması konusunda tam anlamıyla yeterli sayılamazlar. Bu durumda, mesele şöyle de özetlenebilir: Evet, evrende çıplak tekilliklerin olması mümkündür, fakat pratikte var oldukları şüphelidir. Sonunda Stephen Hawking, 1997 yılında, vaktiyle Kip Thorne ve John Preskill karşısında girmiş olduğu iddiayı kaybetmiş bulunduğunu itiraf etti.
1971’de İngiliz fizikçi Stephen Hawking, hangi tür kara delikte olursa olsun, "olay ufku"nun yüzeyinin asla küçülmediğini gösterdi. Bu özellik, entropi (çözülüm, dağılım,yok oluş) rolünü oynayan yüzey bakımından, tümüyle “termodinamiğin ikinci yasası”nı [91] andırmaktadır. Klasik fizik çerçevesinde, termodinamiğin bu yasası bir kara deliğe madde göndererek ve böylece onun kozmozumuzda yok olmasını sağlayarak ihlal edilebilir.
Fizikçi Jacob Bekenstein kara deliğin (doğada doğrulanmamakla birlikte) ufuk yüzeyiyle orantılı olan bir entropiye sahip olduğunu öne sürmüştür. Bekenstein kara deliğin ışınım yaymamasından ve termodinamikle olan ilişkisinin, yalnızca bir benzerlik olup, özelliklerinin fiziksel bir tanımı olmamasından yola çıkıyordu. Bununla birlikte kısa bir süre sonra  Hawking, “kuantum alan teorisi”ne [92] dayalı bir hesaplamayla, kara deliklerin entropisi hakkındaki sonucun, basit bir benzerlikten ibaret olmayıp, "kara deliklerin ışınımı"na (Hawking ışınımı) [93] bağlı  bir ısıyı tanımlamasının mümkün olduğunu gösterdi.
Kara deliklerin termodinamik denklemleri kullanıldığında, öyle görünüyor ki, kara deliğin entropisi ufkunun yüzeyiyle orantılı bulunmaktadır. [94] Bu, "de Sitter evreni" [95] gibi bir ufuk içeren "kozmolojik örnekler" [96] bağlamında da uygulanabilecek evrensel bir sonuçtur. Buna karşılık, bu entropinin "mikrokanonik topluluk" [97]  bakımından açıklanması çözülememiş bir problem olarak kalmaktadır, her ne kadar "string kuramı" [98] kısmi yanıtlar getirmeyi başardıysa da…
Daha sonra kara deliklerin azami entropi cisimleri olduğunu, yani belirli bir yüzeyle sınırlı bir uzay bölgesinin azami entropisinin aynı yüzeye sahip bir kara deliğin entropisine eşit olduğunu gösterdi. [99][100] Bu saptama fizikçilerden önce Gerard ’t Hooft’u ve daha sonra Leonard Susskind’ı “holografi ilkesi” [101] kavramını ortaya atmaya yöneltti. Bu kavramın dayandığı esas şöyle açıklanabilir: Nasıl bir hologram bir hacimle ilgili enformasyonları basit bir yüzey üzerinde kodlayabiliyor ve böylece o yüzden hareketle üç boyutlu bir kabartma etkisi sağlayabiliyorsa, aynı şekilde, uzaydaki bir bölgenin yüzeyinin tanımı da o bölgenin içeriğiyle ilgili tüm enformasyonu yeniden oluşturmaya imkân sağlamaktadır.
Kara deliklerin entropisinin keşfi, böylece, kara delikler ile termodinamiğin ve “kara delikler termodinamiği”nin[102]  arasında son derece derin benzeşim ilişkilerinin kurulmasına olanak sağlamıştır ki, bu da “kuantum çekimi” [103]  kuramının anlaşılmasına yardımcı olabilecektir.
Kara delikler evrendeki en kararlı ve en uzun ömürlü cisimler olmalarına rağmen, sonsuza dek yaşayamazlar, Hawking ışınımı yaparak çok yavaşça enerjilerini kaybederler. Hawking ışınımı elimizdeki teknoloji ile saptanabilecek bir ışınım değildir.
1974'te Stephen Hawking “kuantum alan teorisini” [104] “genel görelilik”teki “eğrilmiş” uzayzamana uyguladı ve klasik mekanik tarafından öngörülenin aksine, kara deliklerin aslında, günümüzde “Hawking radyasyonu” [105]adıyla bilinen bir ışınım (termik ışınıma yakın bir ışınım) yaymakta olduğunu keşfetti. [106] Şu halde kara delikler tümüyle “kara” değildi, yani yaydıkları bir şeyler de vardı.Fakat kara delikler, bugünkü bilgilerimize göre, özellikleri gereği, başka ışıma yapamazlar, çünkü yüzeylerindeki kaçış hızı ışık hızından yüksektir. Kara deliğin yüzeyinde bir fener yakabilseydik, fenerin ışığı çekiminin etkisi ile kara delik yüzeyine geri bükülecekti.
Hawking radyasyonu bir “kara cisim”in [107] spektroskopisine denk düşmektedir. Bu durumda, kara deliğin boyuyla ters orantılı olan ısısı bunla  ilişkilendirilebilecekti.[108] Bu bakımdan, kara delik nicelik olarak büyüdükçe, ısısı düşmektedir. Merkür gezegeni kadar kütleli bir kara delik CMB [109] ışınımınkine (bir elektromanyetik ışınım türü) eşit bir ısıya (yaklaşık 2,73 kelvin) sahiptir. Kara deliğin kütlesi, ısısı, enerji kaybı ve Hawking radyasyonu arasındaki ilişki kara deliğin kütlesi arttıkça ısısının giderek düşmesine neden olmaktadır. Böylece, bir yıldızsal kara deliğin ısısı birkaç mikrokelvine kadar düşmektedir ki bu da “buharlaşma”sının [110] (yok olma, Hawking radyasyonu) doğrudan saptanmasını gitgide olanaksız kılmaktadır. Bununla birlikte kütlesi pek büyük olmayan kara deliklerde ısı daha yüksek olmakta ve buna bağlı enerji kaybı, kütlesinin kozmolojik basamaklardaki değişimlerinin anlaşılmasına olanak vermektedir. Böylece, birkaç milyon tonluk bir kara delik "kozmosun şu anki yaşı"ndan [111] daha az bir sürede buharlaşacaktır. Kara delik “buharlaşırken” de daha küçük hale gelecek ve dolayısıyla ısısı daha artacaktır. Bazı astrofizikçiler kara deliklerin tümüyle “buharlaşma”sının bir gama ışınları dalgası üreteceğini düşünmektedirler. Bu düşünce, küçük kütleli kara deliklerin varlığının onaylanması anlamına gelmektedir. Bu durumda "ilksel kara delik"lerin varlığı söz konusu olmaktadır. Günümüzde bu olasılık, INTEGRAL [112] adlı Avrupa uydusunun sağladığı veriler üzerinde araştırılmaktadır. [113]
21. yüzyılın başından beri henüz çözülememiş temel fizik meselelerinden biri, ünlü enformasyon paradoksudur. "Saçsızlık kuramı” [114] nedeniyle, kara deliklerin içine girmiş olanları a posteriori olarak saptamak mümkün değildir. Bununla birlikte kara delikten uzaktaki bir gözlemcinin bakış açısından düşünülürse, enformasyon tümüyle yok olmuş da sayılamaz; çünkü vaktiyle kara deliğe düşmüş durumda bulunan madde, ışık yılı uzaklıklar göz önünde bulundurulursa, gözlemci tarafından henüz görülebilmektedir. [115] Şu halde kara deliği oluşturan enformasyon kayıp mıdır, değil midir?
Bir "kuantum çekimi kuramı"nın olmasını gerekli kılan bu konudaki düşünceler, kara deliğin sadece ufkuna yakın uzaya bağlı entropiyle sınırlı ve bitmiş bir niceliğin var olabileceğini öne sürmektedir. Kara deliğe düşen madde ve enerjinin her türlü entropisi göz önünde bulundurulurken "Hawking ışınımı" değişkenliğinden ziyade, ufuk entropisi değişkenliği daha tatminkar görünmektedir. Yine de pek çok mesele açıklığa kavuşmamış durumda ortada durmaktadır, özellikle kuantum konusunda.
Genel görelilik evrendeki kara deliklerin birbirleriyle bir şekilde irtibat halinde olduklarını göstermektedir. Bu yapıda kara delikleri birbirlerine bağlayan koridorlar alışılmış adıyla “kurt delikleri” [116] (meyve kurdu), solucan delikleri veya nadir kullanımıyla Einstein-Rosen delikleri olarak belirtilmektedir. Bu konudaki düşünceye göre, kara delikler bir başka evrene açılmaktadır veya bu ikinci evrene geçiş kapılarıdır. Kara delikleri birbirine bağlayan söz konusu koridorlar bir elmanın içindeki kurdun yolunu andırır biçimde düşünüldüğünden, söz konusu koridorlara “kurt deliği” adı verilmiştir. Evrende pek çok kara deliğin var olduğu göz önünde bulundurulduğunda, uzayın birbiri içine geçmiş sayısız tünellerden oluştuğu sonucuna varılır. Zaman ve ışık-yılı uzaklıkları hiçe sayarak kozmozda “zıplama”lara olanak veren bu kurt delikleri ister istemez bilim-kurgu yazarlarına esin kaynağı olmuştur.
Kozmosun tünellerle dolu bu yapısı genel görelilik tarafından doğrulanmakla birlikte, astrofizik bağlamda, pratikte  bu tünellerdeki yolculuklar şimdilik imkânsız gibi görünmektedir; çünkü bilinen hiçbir süreç bu yolculukları yapabilecek nesnelerin oluşumunu ayabilir gibi görünmemektedir. [117]
Star Trek (2009),  J. J. Abrams (Vulcan Gezegeninin karadelik tarafından yutulması)
Black Holes: Gravity's Relentless Pull - Award-winning interactive multimedia Web site about the physics and astronomy of black holes from the Space Telescope Science Institute
Scientific American Magazine (July 2003 Issue) The Galactic Odd Couple - giant black holes and stellar baby booms
SPACE.com All About Black Holes - News, Features and Interesting Original Videos
Ted Bunn's Black Holes FAQ explains in simple language some other consequences of the way in which black holes bend space-time.
Kip S. Thorne, Trous noirs et distorsions du temps, Champs Flammarion, 1994. (ISBN 978-2-08-211221-5)
Jean-Pierre Luminet, Les trous noirs, Points, coll. Sciences, 1992. (ISBN 978-2-02-015948-7)
Jean-Pierre Luminet, Le destin de l’univers — Trous noirs et énergie sombre, Fayard, coll. Le temps des sciences, 2006. (ISBN 978-2-213-63081-6)
Stephen Hawking, Roger Penrose, La nature de l’espace et du temps, Folio essais, 1996. (ISBN 978-2-07-074465-7)
Isaac Asimov, Trous noirs — l’explication scientifique de l’univers en contraction, éd. L’étincelle, 1978.
Jacob Bekenstein, Of Gravity. Black Holes and Information, Di Renzo Editore, 2006, (ISBN 88-8323-161-9).
Les trous noirs, dossier Hors Série du magazine « Pour la Science », 1997 (ISSN 01534092).
Aurélien Barrau et Gaëlle Boudoul, Où sont passés les trous noirs primordiaux, article du magazine « La recherche », 2004
Edwin F. Taylor & John A. Wheeler, Exploring black holes: introduction to general relativity, Benjammin/Cummings (2000) (ISBN 0-201-38423-X).
Subrahmanyan Chandrasekhar, The mathematical theory of black holes, Oxford University Press (1983) (ISBN 0-19-850370-9).
Kip Thorne, Richard H. Price & Douglas Alan Macdonald, Black holes : the membrane paradigm, Yale University Press, New Heaven (1986) (ISBN 0-300-03769-4)
Stuart Louis Shapiro & Saul Arno Teukolsky, Black holes, white dwarfs and neutron stars : the physics of compact objects, John Wiley, New York (1983). (ISBN 978-0-471-87316-7)
Robert M. Wald, General Relativity, University of Chicago Press, 1984, 498 pages (ISBN 0-226-87033-2).
D. Kramer, Hans Stephani, Malcolm Mac Callum & E. Herlt, Exact solutions of Einstein's field equations, Cambridge University Press, Cambridge, Angleterre, 1980, 428 pages (ISBN 0-521-23041-1).
Brandon Carter ; Half century of black-hole theory : from physicists’ purgatory to mathematicians’ paradise, dans : L. Mornas (ed.) ; « Encuentros Relativistas Espanoles: A Century of Relativity Theory », Oviedo (2005).
1↑  Burada Schwarzschild kara deliğinden söz edilmektedir.Trou noir de Schwarzschild
5↑  Karl Schwarzschild  Über das Gravitationsfeld eines Massenpunktes nach der Einsteinschen Theorie, Sitzungsberichte der Königlich Preussischen Akademie der Wissenschaften, 1, 189-196 (1916).
6↑ Uhuru  tarafından yapılan  Cygnus X-1’in ilk gözlemleri. X-Ray Pulsations from Cygnus X-1 Observed from UHURU, Astrophysical Journal Letters, 166, L1-L7 (1971) Bkz. link
7↑ Uhuru gözlemlerinden hareketle, Cygnus X-1’in bir kara delik olduğuna dair ilk belirtilerin yayımlandığı makale:D. M. Eardley & William H. Press, Astrophysical processes near black holes, Annual Review of Astronomy and Astrophysics , 13, 381-422 (1975) Bkz. link.
8↑  Genel görelilik kuramı  kuantum mekaniği etkilerini göz önünde bulunduramayan bir rölativistçekim kuramıdır. Oysa çekimsel tekillik, kuantum etkilerinin baskın rol oynadığı bir bölgedir.
10↑ Uzayzaman veya mekân-zaman terimi şu örnekle daha iyi anlaşılabilir: Geceleyin çıplak gözle veya teleskopla yıldızlarla dolu gökyüzüne baktığımızda aslında o an gördüğümüz yıldızların geçmişini, kozmosun geçmişini görmekteyiz. Çünkü hepsi de Dünya’mıza belirli bir ışık-yılı uzaklıkta olduklarından, bu yıldızlardan çıkan ışıkların Dünya’ya ulaşması yıllarca vakit almıştır. Ters bir örnek vermek gerekirse, 220 milyon ışık yılı uzaklıktaki bir galaksiden Dünya’yı gözlemleyebilseydik veya oradaki bir zeki canlı teleskopuyla Dünya’yı şu an gözlemliyor olsaydı, ancak Dünya’nın dinozorların bulunduğu 220 milyon yıl önceki halini görebilecekti. Dolayısıyla, mekân ve zaman birbirinden ayrı düşünülemeyeceğinden bu dört boyutlu (mekânın üç boyutu+zaman) duruma uzayzaman denmektedir. Bir cetvelin iki nokta arasındaki uzaklığı ölçmesi gibi, saat de zaman koordinatları arasındaki uzaklığı ölçer.  Genel görelilik kuramı, kütleçekimin nasıl işlediğini anlatırken çekimi bir kuvvet olarak ele almaz; cisimlerin çevrelerindeki çekim alanlarının, uzay ve zamanın bükülmesi sonucu oluştuğunu öne sürer. Cisimler, sahip oldukları kütleleriyle orantılı olarak uzayda çukurluklar oluşturur ve zamanın akışını yavaşlatırlar. Genel bir ilke olarak, uzayda, bir yerdeki zamanın akışı oradaki uzayzaman “eğim”ine bağlı olarak ya yavaşlar veya hızlanır. Çekim alanının gücü arttıkça uzayzaman eğriliği artış gösterir. Kısaca, madde uzayzamanın nasıl eğrileceğini belirler, uzayzaman da maddenin nasıl davranacağını belirler.
12↑ Gravity Probe B uydusu,özellikle bu etki konusunu aydınlığa kavuşturmak üzere 2004'te furlatılmıştır.
14↑ Robert M. Wald, General Relativity, University of Chicago Press, 1984, 498 sayfa(ISBN 0-226-87033-2).
16↑ John Michell'in, Henry Cavendish'e yazdığı bir mektupta bu konu ele alınır. On the Means of Discovering the Distance, Magnitude, &c. of the Fixed Stars, in Consequence of the Diminution of the Velocity of Their Light, in Case Such a Diminution Should be Found to Take Place in any of Them, and Such Other Data Should be Procured from Observations, as Would be Farther Necessary for That Purpose., Philosophical Transactions of the Royal Society of London, 74, 35-57 (1784) Bkz.link. Bkz. Kara deliklerin tarihi
23↑ Şu halde kara delik üzerine düşen nesnenin hareketinin "donduğu" veya durduğu söylenebilir. Pratikte durmasından önce görülmez hale gelir.
27↑ Distorsion spatiale. Dönmeyen veya elektriksel yüklü bir karadeliğin merkezine giden nesne, sonsuz eğrilmiş uzayzaman tarafından parçalanır. Buna karşılık, dönen bir karadelikte o nesne tekilliğe dik (halkanın ortasından geçecek şekilde) yaklaştığında, eğrilmiş uzay-zamandan etkilenmeden tekilliğin içinden geçer ve bu geçişle, teorik olarak (kanıtlanmaksızın, sadece varsayımsal olarak), çekim kuvvetinin itici olduğu, yani çekimin değil, itme ve savurmaların olduğu "anti uzaya" geçiş yapar.
29↑ Genel görelilik kuramı  kuantum mekaniği etkilerini göz önünde bulunduramayan bir rölativistçekim kuramıdır. Oysa çekimsel tekillik, kuantum etkilerinin baskın rol oynadığı bir bölgedir.
30↑ Yaygın olarak kabul edilmiş bir fikre karşı olarak. Bununla birlikte eğer güçlü etkileşim az yoğunsa, o zaman nükleonların yozlaşmasının basıncı yıldızın dengesini muhtemelen sağlayabilir.
32↑ Bir ak cüce esas olarak, daha ağır elementler halinde  füzyona girebilecek helyum, karbon ve oksijenden oluşur.
33↑ Dönüşme eşiğindeki yıldızın kütlesine bağlı olarak, kalbi ya nötron yıldızı (kütlesi küçük olan) olacak şekilde, veya kara delik olacak şekilde içe çöker olur (kütlesi büyük olan).
34↑ Charles Alcock, Edward Fahri & Angela Olinto, "Strange stars", Astrophysical Journal, 310, 261-272 (1986) Özeti: 1986ApJ...310..261A.
35↑  Oppenheimer, bir yıldızın süpernova halinden nötron yıldızı halinde içine çöküşü üzerinde çalışırken, nötron yıldızının kütlesinin Güneş kütlesinin 2,5 katı veya fazlası olduğu durumu düşündü; hiçbir doğa kuvvetinin, böyle bir yıldızın basıncını dengeleyemeyeceği sonucuna vardı: Saniyeler sırasında elektronlar, nötronlar ve protonların birbiriyle karışması sonucunda, yıldız aşırı küçülerek uzayı aşırı eğerdi ve sonunda ortada ne nötron, ne elektron,ne kuark ne de madde kalırdı; yalnızca, boyutsuz bir tekillik... Çökme sonucu uzayzaman eğrileri o kadar artmış olacaktı ki, artık yıldızla ilgili hiçbir şey algılanamazdı. Yıldız, yani yeni adıyla kara delik bundan böyle "olay ufku"nun altında gizli kalacaktı.
39↑ X çift yıldızı : Bileşenlerinden biri nötron yıldızı veya kara delik olan çift yıldızlara verilen ad.
42↑  Akış (jet): Madde veya ışığın dışarı doğru akması; dışarı doğru akan madde veya ışık.
45↑ Bkz. Galactic Center Research at MPE of "Max-Planck-Institut für extraterrestrische Physik" ve özellikle S2 yıldızının yörüngesini gösteren animasyon. Ayrıca bkz. R. Schödel ve Closest Star Seen Orbiting the Supermassive Black Hole at the Centre of the Milky Way, Nature (journal), 419, 694 (17 octobre 2002).Makale: astro-ph/0210426.
48↑ Volonteri M., Rees M. J., "Rapid Growth of High-Redshift Black Holes", (2005), ApJ, 633, 624. Makale:Astro-ph/0506040.
52↑ J. R. Sánchez Sutil, "A catalogue of ultra-luminous X-ray source coincidences with FIRST radio sources", Astronomy and Astrophysics, vol. 452, t. 2, juin 2006, pp. 739–742. Özeti: 2006A%26A...452..739S
57↑ Bkz. Scientific American Magazine (Mayıs 2005,« Quantum Black Holes » başlıklı makale.
61↑ Burada esas olarak, kütlesi büyük yıldızlarca üretilen "uzun" GRB'den söz edilmektedir.  İkinci sınıf olan kısa  GRB'ler yine bir kara delik sağlamakla birlikte, iki nötron yıldızının sonucu olarak ele alınırlar. Fakat anlaşılmaları uzun GRB'lerden daha zordur. Çünkü böyle çok yoğun iki cismin kaynaşması son derece karmaşık sayısal simülasyonların kullanımını gerektirmektedir. Bir kıyaslama yapmak gerekirse, kütlesi büyük bir yıldızın patlaması bunun yanında daha basit kalır.
70↑  T. P. Krichbaum and Towards the Event Horizon - The Vicinity of AGN at Micro-Arcsecond Resolution, VLBI ağları üzerine yapılan 7. Avrupa Sempozyumu raporları (Tolède, Espagne, 12-15 october 2004). Makale: astro-ph/0411487.
71↑ M. Miyoshi ve An approach Detecting the Event Horizon of SGR A*, ibid.. Makale: astro-ph/0412289.
80↑ Bkz J.-P. Maillard and The nature of the Galactic Center source IRS 13 revealed by high spatial resolution in the infrared, Astronomy and Astrophysics, 423, 155-167, 2004. Makale: astro-ph/0404450
83↑ Roger W. Romani and Q0906+6930: The Highest-Redshift Blazar, Astrophysical Journal, 610, L9-L12 (2004). Makale: astro-ph/0406252.
84↑ Penrose-Hawking singularity theorems. Hawking,"Samanyolu galaksimizin bu kadar hızlı dönüşü, ancak, galaksimizde, görünen yüz milyonlarca yıldızdan daha fazla kara deliğin varlığının kabulüyle açıklanabilir" demiştir.
87↑ Bu meselenin çözümü için bir kuantum çekim kuramının ortaya atılması şarttır.
88↑ Bu sonuç ayrıca, kara deliklerin termodinamiği çerçevesinde yorumlanabilir: Bu çerçevede, termodinamik dönüşümlerle sonlanan bir sayı vasıtasıyla mutlak sıfırın ulaşılmazlığını gösteren termodinamiğin üçüncü yasasıyla eşdeğerlidir.
94↑ Bu, Planck üniteleri olarak, ufuk yüzeyinin çeyreğine eşittir; yani ışık hızının c, Newton sabitinin G, Boltzmann sabitinin kB olduğu üniteler sisteminde hepsi 1'e eşittir.Daha fazla ayrıntı için bkz. kara deliklerin entropisi
99↑ Raphael Bousso The holographic principle, Reviews of Modern Physics, 74 825-874 (2002)
100↑ Parthasarathi Majumdar, Black Hole Entropy and Quantum Gravity. Talk given at the National Symposium on Trends and Perspectives in Theoretical Physics, Calcutta, India, Apr 1998. Makale: gr-qc/9807045.
106↑ S. W. Hawking, Particle creation by black holes, Commun. Math. Phys., 43, 199-220 (1975) Bkz. link, Erratum, ibid, 46, 206-206 (1976).
108↑ Planck birimleriyle, bir kara deliğin ısısı,Planck birimleriyle boyunun tersine denk düşmektedir.
113↑ Örneğin, bkz. Azar Khalatbari, "Trous noirs primordiaux : Les poids plume disparus", Ciel & Espace, juin 2002.
115↑ Gökyüzüne baktığımızda kozmik cisimlerin geçmişlerini gördüğümüzü unutmayalım. Şu an gökyüzünde gördüğümüz bir yıldız belki 100 yıl önce bir kara delik tarafından yutulmuş durumdadır, fakat biz Dünya’ya 200 ışık yılı uzaklıktaki o yıldızın, 200 yıl önceki halini ve konumunu, yani yutulmasından 100 yıl önceki halini ve konumunu görmekteyiz.
116↑  1930′larda, Einstein ve Rosen, uzayzaman eğrilmesinin, yıldızın karadelik haline dönüşmesinde maksimuma ulaşması gerektiğini belirtmişlerdir. Rosen ve Einsten'a göre oluşan bu eğrilik, başka bir evrene açılmaktadır. Bu yüzden, dönmeyen karadeliklerin bu özelliğine "Einstein-Rosen köprüsü" adı verilir. Öte yandan, iki olay ufkuna sahip olan, elektrik yüklü ve kendi ekseni etrafında dönen karadelikler başka evrenlere geçebilme şansını teorik olarak içermektedirler. Bu tür kara deliklerin yardımıyla, kurt deliğinin öteki ucundan evrenimizdeki uzayın başka bir bölgesine “fırlama”mızın teorik olarak mümkün olduğu belirtilir.
117↑  Robert M. Wald, "General Relativity", University of Chicago Press, 1984, 498 pages (ISBN 0-226-87033-2),s. 156.

Kara Şövalye (Özgün adı: The Dark Knight), Christopher Nolan'ın yönettiği bir süper kahraman filmidir. DC Comics'in kurgusal karakteri Batman'den uyarlanan 2005 tarihli Batman Başlıyor (Batman Begins) filminin devamıdır. Kara Şövalye'nin senaryosunu Christopher ve kardeşi Jonathan Nolan yazmıştır. Hikâyeyi ise David S. Goyer oluşturmuştur. Filmin olay örgüsü, Bruce Wayne/Batman (Christian Bale), bölge savcısı Harvey Dent (Aaron Eckhart), asistan Rachel Dawes (Maggie Gyllenhaal) ve Polis Komiseri James Gordon'ın (Gary Oldman), onların suçla mücadelelerinin ve yeni tehdit Joker'in (Heath Ledger) etrafında gelişir. Joker gerçek kimliği, filmin gizemi için saklı tutulur ve Harvey Dent'in kahraman bir bölge savcısından çirkin bir katile dönüşümünün hikâyesi tamamıyla anlatılır. Yönetmen Nolan, Joker karakteri için ilhamı, onun 1940'lar ilk kez göründüğü çizgi romanlardan ve Harvey Dent'in geçmişinin tekrar anlatıldığı 1996 tarihli Batman: The Long Halloween adlı çizgi romandan esinlendi. Kara Şövalye'nin çekimleri öncelikle Chicago'da, ek olarak da Amerika Birleşik Devletleri'nin birkaç yerinde, Birleşik Krallık'ta ve Hong Kong'da yapıldı. Nolan, Joker'in filmde ilk göründüğü sahne başta olmak üzere bazı sekansları çekmek için IMAX kamerası kullandı. Kamyon devirme sahnesinde görsel efekt kullanılmadı. Filmin müziklerini oluşturmada Hans Zimmer ve James Newton Howard işbirliği yaptı.
Heath Ledger (Joker), Kara Şövalye'nin çekimleri tamamlandıktan sonra, 22 Ocak 2008'de, çeşitli reçeteli ilaçları bir arada alması nedeniyle zehirlendi ve evinde ölü bulundu. Warner Bros. ilk önce Kara Şövalye için reklam kampanyası yarattı, Ledger'ın Joker'inin ön planda olduğu web siteleri ve fragmanlar hazırlandı, ama Ledger'ın ölümünden sonra stüdyo onunla ilgili reklam kampanyalarına tekrar odaklandı. Film 16 Temmuz 2008'de Avustralya'da, 18 Temmuz 2008'de Kuzey Amerika'da ve 24 Temmuz 2008'de Birleşik Krallık'ta vizyona girdi. Kuzey Amerika'da box office sahnesine çıkmadan önce, Kara Şövalye adına rekor sayıda ön bilet satıldı. Gösterime girdiğinde olumlu yorumlar ile karşılandı ve Kuzey Amerika'da 500 milyon dolar sınırını geçen ikinci film olmasının yanında pek çok rekoru daha kırdı. Büyük övgüleri ve ticari başarıları takiben, ödül sezonunda da çok başarılı oldu, özellikle 2008 yılının en iyi filmi dalında ve Ledger'ın Joker performansıyla birçok ödül veya adaylık elde etti. Sekiz dalda Akademi Ödülü'ne aday olarak, Milk ile birlikte en çok adaylık elde eden üçüncü film oldu. Aday olduğu sekiz kategoriden En İyi Yardımcı Aktör ve En İyi Ses Kurgusu ödüllerini kazandı. Film BAFTA Ödülleri'nde de dokuz dalda adaylık kazanarak, en çok dalda aday olan ikinci film oldu. BAFTA Ödülleri'nde de En İyi Yardımcı Aktör ödülünü kazandı.
Bir çete bankayı soymak için toplanır. Hepsinin de yüzlerinde palyaço maskesi vardır. Çeteden herkes, kendine düşen görevi tamamlayan hırsızı alacağı payı çoğaltmak için öldürür. Bankanın müdürü tüfeğini eline alıp bankasını savunmaya çalışır. Ancak kurşunu bitince hırsızlardan biri tarafından vurulur. En sonunda çeteden iki kişi kalır. Kaçmak için çaldıkları okul otobüsü duvarı yıkar. Hırsızlardan biri ölür. Kalan hırsız, otobüsten çıkan ortağını da vurur. Ardından yerde yatan banka müdürü, Gotham'daki hırsızlarda onur, şeref gibi özellikleri bulunduğunu söyler. Onun yanına giden hırsız maskesini çıkarır. O Joker'dir. Banka müdürünün ağzına el bombası tıkıp oradan uzaklaşır. Jonathan Crane ve ekibi, Rus bir mafyababasına öldürücü bir mal satmıştır. Mafya babası onları öldürmek üzereyken, Batman kılığındaki birkaç kişi, mafyababasının ekibine tüfek ile saldırır. Ancak mafyanın köpekleri, bu kişilere saldırır. Ardından gerçek Batman gelir. Crane ve ekibinin peşine düşer. Arabalarının üstüne uçup onları yakalar. Gordon'un yanına gider. Batman'in, James Gordon ve yeni savcı Harvey Dent ile yaptığı işbirliği sayesinde suça bulanmış Gotham sokakları suç örgütlerinden yavaş yavaş temizlenmeye başlamıştır. Rachel Dawes de Harvey Dent'in asistanıdır ve aralarında romantik bir ilişki vardır.
Harvey Dent, Sal Maroni'nin Carmine Falcone'in yerine geçtiğini ispatlamak için duruşmaya çıkar. Tanıklık etmek için kürsüye çıkan kişi, Dent'e silah çeker. Ancak Dent, adama yumruk atar ve silahı elinden alıp salondan çıkar. Bütün mafyababaları paralarını, aklaması için Çinli düzenbaz Lau'ya verirler. Bu yüzden Gordon ve ekibi mafyababalarını suçlayacak bir şey bulamaz. Batman, Çin'e gidip Lou'yu Gotham'a getirir. Artık mafyababaları polisin elindedir. Ardından Gotham'ın yeraltı suç patronları, Joker'e Batman'i ortadan kaldırması için teklif yapar. Joker, mafyababalarının teklifini, paralarının yarısını almak şartıyla kabul eder. Joker, bir kişiye işkence yapıp videoya çeker ve bunu bir televizyon kanalına yollar. Videoda, Batman'in gizli kimliğini açıklamadığı her gün Gotham'da bir cinayet işleyeceğini söyler. Gotham'da yeniden kaos durumu hakim olur. Bruce Wayne, Harvey Dent için bir parti düzenler. Bruce Wayne partideyken Joker düzenlediği planı harekete geçirir. Polis Müdürü Gillian B. Loeb ve mafyababalarının davasındaki yargıç Surillo öldürülür. Joker, Bruce Wayne'in düzenlediği partiyi çetesi ile basar. Durumdan önceden haberdâr olan Bruce Wayne, Harvey'i korumaya alır. Ardından Batman kostümlerini giyip, Joker'in bastığı partiye gider. Joker, Rachel Dawes'i alıp aşağıya atar ve Batman, Rachel'ın peşinden atlayıp onu kurtarır. Joker kaçar.
Polis Müdürü Loeb için yapılan cenaze töreninde, Joker Belediye Başkanı Anthony Garcia'yı öldürmek için plan yapar. Joker tam namlusunu Garcia'ta doğrultmuşken Gordon, Belediye Başkanını önüne atlar ve ölür. Joker ve ekibi tek eksik dışında oradan uzaklaşır. Harvey Dent olay yerine gelir. Ambulansa kilitlenen Joker'in ekibinden birinin rozetinde Rachel Dawes yazısını görünce çok sinirlenir ve onu kaçırır. Gordon'ın ölümüne çok sinirlenen Batman, Sal Maroni'yi kaçırıp Joker'in kim ve nerede olduğunu sorar. Maroni cevabı bilmediği için Batman'in sorusuna yanıt bulamaz. Dent de Joker'in adamını sorguya çeker. Onu öldürmek ile tehdit eder. Buna göre Dent, yazı gelirse onu öldürecek, tura gelirse canını bağışlayacaktır. İlk atışa tura gelir. Ancak Dent bir kere daha parayı yukarı atar ve bu sırada Batman parayı alır. Ona, insanlara gerçek kimliğini açıklayacağını söyler. Dent buna karşı çıkar. Ertesi gün Dent basın toplantısı yapar. Batman'in kendisi olduğunu söyler. Polisler onu tutuklar. Bu sırada olayları televizyondan izleyen Rachel, Alfred'e bir mektup verir.
Harvey bir polis kamyonuna bindirilir ve peşine birçok koruma verilir. Joker, onu yakalamak için bütün korumaları devredışı bırakır. Tam kamyona bazuka atmak üzereyken Batman aracıyla gelip önüne atlar. Joker halâ Dent'in peşindedir. Batman'in aracı büyük hasar almıştır, bu yüzden Batmobile'in bir kısımdan oluşan motor ile Joker'in peşine düşer. Motoru ile Joker'in bulunduğu tırın altından geçip bu tepetaklak yapar. Tırın içinden çıkan Joker,  motor ile hızla gelen Batman'in tam karşısına dikilir. Batman, Joker'i ezemez ve kayar. Joker tam Batman'in maskesini çıkarmak üzereyken Gordon silahını onun ensesine dayar. Polisler olay yerine intikâl eder, Joker hapishaneye götürülür. Ancak Joker herhangi bir şeyden suçlanamaz. Hiçbir parmak izi ya da başka bir kanıt bulunamaz. Ayrıca Belediye Başkanı, Gordon'ı yeni Polis Müdürü yapar. Bu arada kötü bir haber gelir; Rachel ve Dent kaçırılmıştır. Duruma çok sinirlenen Batman, Joker'i oldukça hırpalar. En sonunda Joker plana uygun olarak Dent ve Rachel'ın yerini söyler. Batman, Rachel'ın yanına gideceğini söyler. Bu sırada benzin bidonlarına bağlı olan Dent, kurtulmaya çalışırken yere düşer ve benzin ile ıslanır. Batman, Dent'in yanına gelip onu kurtarır. Polisler ise Rachel'ın imdadına yetişemez ve onun bulunduğu bina patlar. Bina patlayınca Batman'in yanındaki Dent yere düşer ve yüzü yanar. Dent hemen hastaneye kaldırılır. Rachel'ın Alfred'e verdiği mektupta, Dent'i sevdiği ve onun evlenme teklifini kabul ettiği yazar. Ancak Alfred mektubu Rachel'ın ölmeden önce onu bekleyeceğini sanan Bruce Wayne'e vermez.
Bruce Wayne'in elemanlarından Colman Reese, Lucius Fox'a Batman'in gerçek kimliğini bildiğini söyler ve bu sırrı saklaması için kendisine ömrü boyunca on milyon dolar verileceğini söyler. Ancak Fox, Reese'in teklifini geri çevirir. Colman Reese, televizyon kanalına çıkıp Batman'in gerçek kimliğini açıklayacağını söyler. Joker de kanalı arayıp Reese'in bir saat içinde öldürülmemesi takdirde bir hastaneyi patlatacağını söyler. Gotham halkı endişelenip Reese'i öldürmeye çalışır. Ancak Gordon ve ekibi onu korumaya alır. Joker, Dent'in bulunduğu hastaneye gidip ona Rachel'ın ölümünün suçlusunun Gordon olduğunu söyler. Rachel'ın ölümü yüzünden çok öfkeli olan Dent, Maroni'nin yanına gidip Rachel'ı kimin kaçırdığını sorar. Maroni, Gordon'ın ekibinde Anna Ramirez'in adını verir. Dent, Maroni'yi öldürür.
Joker, iki gemiye bomba yerleştirdiğini açıklar. Bu iki gemide de karşı gemiyi patlatabilecek kumandalar vardır. Önce patlatan kurtulacaktır. Bir gemide Gotham halkı, öbür gemide de mahkûmlar vardır. Batman, Lucius Fox'tan kendi geliştirdiği solar tasarımla Joker'in yerini bulmasını ister. Joker'in yerini bulur; gemilerin karşısında yer alan bir binadadır. SWAT ekipleri de binanın pencerelerinde yer alan kişileri vurmaya hazırlanıyordur. Batman binaya uçup Joker'in adamlarını devredışı bırakmaya gider. Ancak bu kişiler masum insanlardır. Çete onlara kostüm giydirmiştir. Bu arada da intikam peşindeki Harvey Dent, Gordon'un eşini ve çocuklarını kaçırıp onu yanına çağırır.
Batman, masum insanları vurmaya hazırlanan SWAT ekibindeki kişileri teker teker alt eder. Joker'in yanına gider. Köpekler Batman'e saldırırken, Joker bunu fırsat bilip onu hırpalar. Gemilerdeki hiç kimse, karşı gemiyi patlatacak olan kumandanın düğmesine basamaz. Batman de iki gemiyi birden patlamaya çalışan Joker'i yakalar ve polislere teslim eder. Ardından Gordon'dan intikam alma niyetindeki Dent'i durdurmaya çalışır. Dent ilk önce Gordon'ın oğlunu alır. Yazı-tura atarken Batman onun üzerine atlar ve Dent binadan düşer. Batman çocuğu kurtarır ama yere düşer. Gordon aşağıya inip Batman'in yanına gider. Batman, Gotham halkındaki umudu söndürmemek için Harvey Dent'in cinayetlerini üstüne alır. Yarasa Sinyali kırılır ve Batman için insan avı başlar.
Christian Bale, Batman / Bruce Wayne (Seslendirme Türkçe: Rıza Karaağaçlı) rolünde: Kendini Gotham şehrini yeraltı suç dünyasından korumaya adayan milyoner. Bir süre sonra varlığının Gotham'a yarar mı yoksa zarar mı getirdiği konusunda ikileme düşer. Yarattığı Batman simgesi suçluları Gotham'a çekiyordur.
Heath Ledger, Joker (Seslendirme Türkçe: Erkan Taşdöğen) rolünde: Psikopat, şizofrenik ve sıfır empatiye sahip bir suçlu. Yaptığı planlar ile Gotham'da kaos oluşmasına neden olur.
Michael Caine, Alfred Pennyworth rolünde: Bruce Wayne'in güvenilir uşağı ve akıl hocası. Amacı uğruna ilerleyen Bruce'a yardım eder. Filmin mizah öğelerinden biri.
Aaron Eckhart, Harvey Dent / İki-Yüz rolünde: Gotham'da suçu temizlemeye çalışan Bölge Savcısı.
Gary Oldman, James Gordon (Seslendirme Türkçe: Nüvit Candaner) rolünde: Batman ve Harvey Dent ile birlikte Gotham'ın sokaklarını suçtan temizlemeye çalışan polis.
Maggie Gyllenhaal, Rachel Dawes rolünde: Bruce Wayne'nin çocukluk aşkı olan Rachel, artık Harvey Dent'in asistanıdır ve onunla arasında romantik bir bağ vardır.
Morgan Freeman, Lucius Fox rolünde: Bruce Wayne'e teknolojik ekipmanı sağlayan, Wayne Şirketler Grubu'nun CEO'ssu.
Eric Roberts, Sal Maroni rolünde: Carmine Falcone'nin yerine geçip, Gotham'daki yeraltı suç dünyasının başına gelen  mafyababası.
Colin McFarlane, Polis Müdürü Gillian B. Loeb rolünde: Gotham'daki polislerin müdürü.
Cillian Murphy, Korkuluk / Jonathan Crane rolünde: Murphy, Korkuluk rolünde cameo yaptı.
Anthony Michael Hall, Mike Engel rolünde: Mike Engel, Gotham'da çalışan gazeteci.
William Fichtner, Banka Müdürü rolünde: Joker ve çetesinin soymaya kalkıştığı bankanın müdürü.
Nestor Carbonell, Belediye Başkanı rolünde: Gittikçe batan Gotham'ın Belediye Başkanı, Joker'in suikastından Gordon sayesinde kurtulur.
Chin Han, Lau rolünde: Gotham'daki mafyababalarının paralarını aklamaya çalışan Çinli düzenbaz.
Kara Şövalye'nin yönetmenliğini Christopher Nolan yaptı. Nolan ayrıca olay örgüsü David S. Goyer ile oluşturdu ve senaryoyu kardeşi Jonathan Nolan ile yazdı. Filmin yürütücü yapımcılığını Michael E. Uslan, Benjamin Melniker, Kevin De La Noy ve Thomas Tull yaparken, yapımcılığını ise Charles Roven, Christopher Nolan ve Emma Thomas üstlendi. Orijinal müzikleri Hans Zimmer ve James Newton Howard tarafından oluşturuldu. Görüntü yönetmenliğini Wally Pfister yaptı. Christopher Nolan, filmin kurgusunu Lee Smith ile yaptı. Yapım tasarımını Nathan Crowley, kostüm tasarımını Lindy Hemming, set dekorasyonunu Peter Lando hazırladı. Müzik efekt kurgusunu Michael Babcock, Michael W. Mitchell ve Hamilton Sterling tarafından hazırlandı. Ses tasarımını Richard King yaptı. Heath Winn, Daniel Williams, Dan Homewood, Ryan Evans ve Conway Wickliffe özel efekt teknisyenleriydi. Conway Wickliffe, filmin çekimleri devam ederken araba çarpması sonucunda öldü. Chris Corbould, filmin özel efekt süpervizörüydü. Görsel efektler Myles Asseter ve Robert Deas tarafından hazırlandı. Nick Davis de görsel efekt süpervizörüydü. Filmde otuz dublör görev aldı.
Önceki filmki rolüyle olumlu yorumlar alan Christian Bale, devam filminde yer almak için tereddüt etmedi. Bale, rolüne Keysi Dövüş Metodu ile hazırlandı. Bale, Batman'in kimliğinin içinde sıkıştığını düşündüğünü, bu hayattan uzaklaşmak istediğini söyledi. Bale'e göre Batman için doğru olan şey Bruce için doğru olan şey olmayabiliyor, bu sebepten dolayı iki karakter arasında kalmış, kafası karışık, içindeki şiddet ve intikamla boğuşan biri olduğunu açıkladı. Bale, Batman'in daha olgun ve daha güçlü olduğunu da belirtti. Filmdeki kostümü değişen Bale bu sayede dövüş tekniğini geliştirdi. Bale, ayrıca Batman'in ilk filmdekinden daha güçlü olduğunu söyledi. Paul Bettany, Lachy Hulme, Adrien Brody, Steve Carell, ve Robin Williams, Joker rolü ile ilgilendiklerini belirttiler. Ama Ledger'ın karaktere getirdiği anarşist yorumu uygun bulan ve geçmişte yaptığı birkaç işi beğenen Nolan, Ledger ile anlaşmak istedi. 2006 yılının Temmuz ayında Heath Ledger ile Joker'i oynaması için anlaşıldı. Rol için hazırlanan Ledger, bir ay boyunca yalnız başına bir otel odasında yaşarak karakterin duruşunu, sesini ve kişiliğini oluşturdu, bir günlük tutarak Joker'in duygu ve düşüncelerini not etti. Onu oluşturmakta biraz zorlandı, en sonunda Tim Burton'ın yönettiği 1989 tarihli Batman'deki Jack Nicholson'ın karakterinden daha farklı bir ses oluşturdu. Ayrıca Ledger'a karakteri yaratırken yardımcı olması için Batman: Öldüren Şaka ve Arkham Asylum: A Serious House on Serious Earth çizgi romanları verildi. Ledger karakterin vücut dilini oluşturmaya çalışırken Otomatik Portakal filminin karakteri Alex'ten ve şarkıcı Sid Vicious'tan örnek aldı. Ledger karakteri Joker'i psikopat, katil, şizofrenik ve sıfır empatisi bulunana bir palyoça olarak tanımladı. Joker'in hapishanedeki alaycı alkış sahnesini, Ledger tamamen doğaçlama olarak ortaya çıkardı. Joker'in yüzündeki yaralarla ilgili her sahnede farklı neden açıklaması, senaristler tarafından karakterin katıksızlığıyla ve sıfır noktasındaki duruşuyla açıklandı.
Heath Ledger'ın ölümünden bir süre sonra rol arkadaşları bazı demeçler verdi. Aaron Eckhart "Çok üzücüydü. Hala inanamıyorum. Heath ile yaşananları anlatmak çok zor geliyor" dedi. Medyanın, Heath Ledger'ın Joker rolünü almasının onun ölümüne yol açtığı iddialarına kızan Maggie Gyllenhaal "Bunu beni kişisel olarak nasıl etkilendiğinden bahsetmek bir hayli zor. Benim için çok zor oldu. Medyanın zaman zaman gösterdiği saygısızlık beni şok etti" diye konuştu.Aaron Eckhart, 2007 yılının Şubat ayında oyuncu kadrosuna dahil olmadan önce, İki-Yüz rolünü canlandırması için Liev Schreiber, Josh Lucas ve Ryan Phillippe role olan ilgilerini ifade etmişlerdi. Mark Ruffalo rol için ses denemesi yaptı. Hugh Jackman da İki-Yüz'ü canlandırması için düşünüldü. Nolan, İki-Yüz'ün de bir kahraman figürü olmasını istiyordu. In the Company of Men filminde gördüğü Eckhart'ın benzersiz bir aktör olduğunu ve onda Robert Redford havası olduğunu düşünen Nolan, oyuncuyu Harvey Dent rolünü canlandırması için uygun buldu. Batman Başlıyor'da Katie Holmes'un canlandırdığı Rachel Dawes rolünü ise bu filmde Maggie Gyllenhaal devraldı. Holmes rolü tekrar canlandırmayı planlıyordu, ama Diane Keaton ve Queen Latifah ile Mad Money filminde rol aldı. Rachel Dawes rolünü Gyllenhaal'ın aldığı açıklanmadan önce Rachel McAdams ve Emily Blunt'ın da adları rol için geçiyordu. İlk filmde Tom Wilkinson'ın oynadığı Carmine Falcone'nin yerine geçip Gotham'ın yeraltı suç dünyasının lideri olan Sal Maroni rolünü Eric Roberts aldı. Rol için en başta Bob Hoskins ve James Gandolfini düşünülmüştü.Batman Başlıyor'da da oynayan Morgan Freeman, Lucius Fox rolüyle, Gary Oldman da James Gordon rolü geri döndü. Gotham'ın Belediye Başkanı Anthony Garcia'yı Nestor Carbonell, Detektif Gerard Stephens'ı Keith Szarabajka, Anna Ramirez'i Monique Curnen, Dedektif Michael Wuertz'i Ron Dean adlandırdı. Anthony Michael Hall, Gotham Cable News muhabiri Mike Engel rolüyle filmin oyuncu kadrosunda yer aldı. Yargıç Janet Surrillo rolünü Nydia Rodriguez Terracina, Coleman Reese rolünü Joshua Harto, Komiser James Gordon'un karısı rolünü Melinda McGraw, oğlu rolünü Nathan Gamble oynadı. Cillian Murphy de, önceki filmdeki rolü ile cameo yaptı. Müzisyen Dwight Yoakam ve ABD senatörü Patrick Leahy de bu filmde cameo yaptı.
Batman Başlıyor gösterime girmeden önce senarist David S. Goyer, Joker ve Harvey Dent'in yer aldığı iki devam filmi yazmaya hareket etti. Amacı, Joker'in üçüncü filmde Dent'i İki-Yüze'e dönüştürmesini göstermekti. Goyer, DC Comics'in sınırlı çizgi roman serisi Batman: The Long Halloween'in hikâye örgüsünden esinlenerek film için ilk taslağı yazdı. Filmi tekrar yönetip yönetmeme konusunda tereddütte bulunan Nolan, Joker'in hikâyesini tekrar yorumlamak istedi. Warner Bros. şirketi 31 Temmuz 2006'da, Batman Başlıyor 'un yapımına başlanan devam filminin adının Kara Şövalye olduğunu resmen açıkladı. İlk defa live-action bir Batman filminin adında Batman kelimesi geçmiyordu. Nolan bu konuda "Filmin adı özellikle seçildi. Bu isim işlerin iyiye gitmeden önce iyice çığırından çıkmasını simgeliyor" dedi.
Yapılan araştırmalardan sonra, Nolan'ın kardeşi ve yardımı senarist Jonathan, Joker'in ilk kez görüldüğü Batman (1940) sayısındaki dış görünüşünü ve ona etki eden nedenleri aklına getirdi. Joker'in yardımcı yaratıcılarından biri olan Jerry Robinson'a, karakterin portresi oluşturulurken danışıldı. Nolan, MTV News'e Joker'in geçmişinin anlatılması durumunda daha az tehditkar olacağını, bu nedenle de karakterin geçmişinin derinliklerine inmekten vazgeçtiğini açıkladı. Nolan "Ana fikir Killing Joke'tan ama ayrıca Joker'in çizgi romandaki ilk ortaya çıkışını da işin içine katacağım. Aynı Batman Başlıyor' da olduğu gibi, çizgi romanın bütün serilerinin üstünden geçiyoruz. Bu öyle zengin bir maden ki tek bir öyküye odaklanmak mümkün değil" dedi. Nolan, IGN'ye de "Biz asla Joker'in geçmişini bu filme dahil etmek istemedik", ve "Harvey Dent'in hikâyesini daha fazla gösterdik; çünkü Joker'in sunumu nettir. O filmin korku öğesidir ve çok önemli bir role sahiptir, ama biz Joker'in yükselişini ele almak istedik, köklerini değil" dedi. Nolan, Batman: Öldüren Şaka 'nın Joker'in filmdeki diyaloglarının bir kısmını etkilediğini söyledi. Nolan'ın kardeşi ile yazdığı senaryoda Penguen'in de İngiliz bir silah tüccarı olarak filmde yer alacağı belirtildi. Ayrıca Ra's Al Ghul'un kızı Talia Al Ghul'un Bruce Wayne'in kız arkadaşı olarak filmde yer alma ihtimalinin olduğu da söylendi.İlk filmde kara film havası olduğunu söyleyen Nolan, "Bu filmde yaptığımız, şehrin hikâyesinin dinamiği içinde yer alıyor ki, bu da büyük bir suç hikâyesine tekabül ediyor. Daha büyük bir çadırı doldurmak için, daha fazla karaktere ih tiyaımız oluyor. İzleyici polise, adalete sistemine, düzeni zorla sağlamaya çalışan insanlara, fukaralara ve zenginlere odaklanan, bu tarz bir hikâye anlatımını kabul edebiliyor. Orata çıkan filmin, Michael Mann'in her zaman hakkıyla yaptığı türde bir film olmasını umuyorum, Büyük Hesaplaşma gibi... Ama etrafta psikozlu bir palyaçonun olduğu..." dedi.
Nolan'a göre devam filminin önemli temalarından biri de "yükseliş"tir. Batman Başlıyor 'un sonunda "iyi şeyler olmadan önce kötü şeyler olduğunu" not etti. Batman Başlıyor'daki adalet vs. intikam, Bruce Wayne'nin babası ile bağı gibi temalar Kara Şövalye de de devam etti, Nolan ayrıca Wayne'nin önceki filmde geliştirmeye başladığı bir yönü olan dedektiflik yeteneğinin de vurgulanacağını belirtti.  Nolan, Bruce Wayne ve Harvey Dent arasındaki arkadaşça rekabetin filmin belkemiklerinden biri olarak tanımladı. O ayrıca tüm hikâyenin ana hatlarını özetlemeyi seçti. Bunun için The Dark Knight'ta Dent'in "Two-Face" olmasına izin verdi. Böylelikle filme Joker'in veremeyeceği duygusal ögeleri filme yedirecekti. Nolan, Harvey Dent'in "beyaz şövalye" olmaktan çıkmasını ima ederek, filmin adının yalnızca Batman için referans olmadığını da söyledi.
Çekimlerin yapılacağı yerler için araştırmalara başlandığında idareci Robin Higgs, liman bölgelerinin çoğunlukta olduğu Liverpool'u ziyaret etti. Glasgow, Yorkshire ve Londra'dan birkaç yer de adaylar arasındaydı. 2006 yılının Ağustos ayında filmin yapımcılarından biri olan Charles Roven, hazırlıkların 2007 Mart'ında başlayacağını açıkladı ama çekimlere Nisan ayında başlandı. Filmin IMAX salonlarında gösterimi için Nolan, aralarında Joker ile tanışmanın da olduğu dört sahneyi IMAX kameraları ile çekti. Warner Bros. 13 hafta sürecek çekimler için, Nolan'ın Batman Başlıyor'un çekimleri sırasında dikkate değer tecrübeler kazandığı Chicago şehrini seçti. Chicago Board of Trade Building, Batman Başlıyor'da Wayne Şirketi'nin kârargahı olarak kullanılmıştı, Kara Şövalye'de ise Richard J. Daley Center bu görev için kullanıldı. Chicago'daki çekimlere kadar, filme yanlış bir isim olan Rory's First Kiss adı verildi ama sonunda yerel medya bu numarayı açığa çıkardı. The Chicago Sun-Times'tan Richard Roeper, bu numaraya "Bu dünyada, Chicago'da çekimleri yapılan Kara Şövalye' filminin adının Rory's First Kiss olduğunu sanan bir Yarasa hayranı var mı?" diyerek absürt bir yorum yaptı.
Kara Şövalye'nin Chicago'daki yapımı sırasında şehre 45 milyon dolar katkı sağlandı ve binlerce iş yaratıldı. Joker'in bir hastaneyi patlattığı sahnede kullanılan bina Brach's Candy fabrikasıydı. Filmin görsel efekt süpervizörü Chris Corbould, bu patlamayı yaratmak için Controlled Demolition, Inc.'le ile çalıştı. Araba takip sahneleri ise Upper Wacker Drive, Lower Wacker Drive, Lower Lower Randolph, Lower Lower Columbus ve LaSalle Caddesi'nde çekildi. IBM binası Harvey Dent'in odası, Belediye Başkanı Anthony Garcia ve Polis Müdürü Gillian B. Loeb'in ofisi olarak kullanıldı. Bruce Wayne'in yaşadığı dairesi içinse Illinois Plaza seçildi. Filmin sonundaki Joker ve Batman'in kavga sahnesi de Trump Kulesi'nde çekildi. Londra'danın yakınında bulunan Pinewood Stüdyoları, ilk stüdyo boşluğunda yapım için kullanıldı. On metrelik bir tırın devrildiği sahnenin çekimleri LaSalle Caddesi'nde yapıldı. Chris Corbould, Nolan'a daha küçük bir kamyon kullanılması gibi bazı önerilerde bulundu ama Nolan hepsini reddetti. Güvenlik için bazı planlama mühendisleri ile çalışıldı. Birkaç deneme çekiminden sonra sahnenin çekimi başarı ile tamamlandı. Marina şehri film boyunca arka plan olarak kullanıldı. Gotham şehri bazı şüphelere rağmen New York şehrinde değil büyük çoğunlukla Chicago'da yaratıldı. Çekimleri için helikopterler ve C-130 hava aracı kiralandı. Memurlar gürültünün ve kirliliğin olacağını ifade etti. Ardından sesin düşük tutulacağına dair söz verilen bir mektup yetkililere yollandı. Ayrıca çevreciler, görüntü yönetimi için gökdelenlerdeki ışıkları bütün gece açık tutan film ekibinden, enerjinin müsrif edildiğini belirterek ricada bulundu. Görüntü yönetmeni Wally Pfister, şehirdeki memurları bir "kabus" olarak değerlendirdi. Sonuç olarak Nolan, Batman'in Bale tarafından yapılması iple çekilen gökdelenden atlayışı sahnesini yapmak zorundaydı.
2007 yılının Ekim ayında Batmobile için planlar yapan teknisyen Conway Wickliffe, İngiltere'nin Chertsey kentinde araba çarpması yüzünden öldü. Film hem Ledger'a hem de Wickliffe'a adandı. Bunu takip eden aylarda, boş olan Battersea Power İstasyonu'nda, 200 alev topu ile çekilen sahnede, bölge halkı terörist saldırdı olduğunu sanıp endişelendi.
Hong Kong'daki sahneler 6 Kasım ve 11 Kasım 2007 tarihleri arasında, Central-Mid-Levels escalators, Queen's Road, The Center ve International Finance Centre'da gerçekleştirildi. Hong Kong'daki Kowloon Walled şehri, Batman Başlıyor'da Narrows'un yaratılmasında etkili olmuştu. Yarasa Mağarası, Cardington'da hazırlandı. Bruce Wayne'nin yatak odası East Wacker Drive'daki Hotel 71'in otuzdokuzuncu katında oluşturuldu.
Kostüm tasarımcısı Lindy Hemming, yarasa kostümünün önceki filmdekinden daha rahat ve esnek olması için çalıştı. Hemming, motor sürücülerinin kıyafelerini ve orduda kullanılan zırhları inceledi. Bu filmde Batman'in giydiği kostüm yüz on parçadan oluştu. Kostümün temel bölümü için kafesli polyesterler kullanıldı. Karbon fiber paneller, kostümün karın, göğüs ve bacak bölümlerine monte edildi. Hemming, yeni kostümü baş kısımının daha fazla açı ile döndürülebilmesi için tasarladı. Christian Bale'in vücuduna tam olarak uyan kostüm, onun dövüş tekniğini de geliştirmesine olanak sağladı. Batman Başlıyor'daki yarasa kostümünde kullanılan pelerin küçük bir değişikli haricinde aynı kaldı.Bruce Wayne'in kıyafetleri için Hemming, İtalyan modacı Giorgio Armani'den yardım aldı. Harvey Dent'in kıyafetleri Ermenegildo Zegna tarafından tasarlandı. Joker'in bakışlarının onun kişiliğini yansıttığını söyleyen Hemming, onun kostümünü tasarlarken popüler kültür ikonları Johnny Rotten, Pete Doherty, Iggy Pop, Alexander McQueen'den ilham aldı. Joker'in ayakkabıları Milano'dan, kravatı ise Londra'dan seçildi. Joker'in makyajı, önceki filmlerden farklı olarak deli görünümü vermesi ve sarsıcı olması için hazırlandı.  Joker'in yüzü beyaz bir makyaj ile boyandı ve gözlerinin çevresi de siyah boya ile boyandı. Joker'in makyajı oluşturulurken, komik görünmemesine dikkat edildi. Joker'in makyajında, Connor O'Sullivan ve Robert Trenton yeni bir protez uygulaması yaptı. Bu da protezin ciltte doğal durmasını sağladı. Joker'in adamlarının taktıkları maskelerin hepsi de özel olarak hazırlandı.
Filmde Batcycle'ın çeşitlerinden biri olan Batpod ile tanışıldı. Batman Başlıyor'da Tumbler'ı tasarlayan yapım tasarımcısı Nathan Crowley, filmin yapımındaki kaza ve çarpma sahneleri için altı model (özel efekt süpervizörü Chris Corbould ile inşâ ettiği) kullandı. Bat-pod'un orijinal tasarımını Nolan, Crowley ile birlikte kendi garajında yaptı. Nolan ve Crowley modeli tamamladıklarında Chris Corbould'u çağırdılar. Corbould ve ekibi aracı çalışır bir duruma getirdi. Bat-pod'u sürebilmek için sürücünün gövdesini ileri, yatay olarak yaslaması ve bilekleri yerine dirseklerini kullanması gerekiyordu. Aracın yanına silah olarak 50 kalibre makineli tüfekler, 40 mm toplar ve kanca fırlatıcılar monte edildi.Yapımcıların düşüncesi Batpod'un ilk önce normal yolda sürülmesi, sonra da görüntüye yerleştirilmesiydi. Filmin yapımcıları, sakatlanma ihtimaline karşılık aracı Bale'in sürmesini istemediler. Christian Bale de aracı sürmeyi beceremediği için, Bat-Pod'un sahneleri dublör Jean-Pierre Goy ile çekildi. Goy, Bat-pod'a iyice adapte olabilmek için, çekimler sonlandırılarak dek başka bir araç kullanmadı. Bat-pod'un yer aldığı sahnelerin çekimleri altı ay sürdü.Nolan, İki-Yüz'ün yüzünün rahatsız edici olmasını istedi. Framestore,  İki-Yüz'ün yaralı suratı için yüz yirmi bilgisayar  yapı noktası yarattı. Karakter için grafik makyaj efektleri kullanıldı. Dent'in yüzündeki hasarı iyice yansıtabilmek için özel efekt süpervizörü Nick Davis ile işbirliğine gidildi. Her çekimde, Aaron Eckhart'ın performasını farklı açıdan görebilme için üç adet 720-pixel HD kamera kullanıldı. Eckhart, yüzüne işaretler yerleştiren ve aydınlatmayı sağlayan bir protez giydi. Aaron Eckhart'ın yüzünün aldığı hasarı yanıtmak için hazırlanan efektleri Karayip Korsanları: Dünyanın Sonu filminin makyaj ekibi yaptı.
Batman Başlıyor'un bestecileri Hans Zimmer ve James Newton Howard devam filminin müzikleri için de geri döndüler. Besteciler işleme başlamadan önce, Nolan'ın film çekimi esnasında iPod ile kayıt yaptılar. Joker için besteledikleri dokuz dakikalık bestede, iki notayı temel aldılar. Zimmer, Ledger ölünce yeni bir tema oluşturmak istedi. Ancak temanın, onun performansıyla uyuştuğunu görünce vazgeçti. James Newton Howard da Dent'in zarif ve güzel temasını besteledi. Filmde kahramanca melodiler kullanmaktan kaçınan Zimmer, "Batman'i tipik bir süper kahraman olarak görmüyorum, o nedenle müzikte kahramanca çağrışımlarından kaçınmaya karar verdim". dedi.
Filmi kampanyası, gösterimi tarihinden yaklaşık bir yıl önce başladı. Warner Bros. şirketi birlikte çalıştığı reklam ajansı 42 Entertainment'tan film için internet üzerinden sıradışı bir kampanya yürütmesini istedi. Film vizyona girmeden önce bazı internet siteleri kuruldu. Bunlar; Dent'in yoldan çıkmış bir bürokrat olmak ile suçlayan Concerned Citizens for a Better Gotham, Gotham şehrinden haberlerin yer aldığı kurusal gazete The Gotham Times, gazetenin Joker tarafından değiştitilmiş hali olan The Ha ha ha Times, Joker ile ilgili olan ClownTravelAgency.com ve Joker'in vandalizmine uğrayan Komiser James Gordon'ın Harvey Dent'i desteklediği Gotham Police Major Crimes Unit siteleriydi. 2007'deki Uluslararası Çizgi Roman Fuarı sırasında, 42 Entertainment WhySoSerious.com sitesini başlattı.  Kara Şövalye'nin açılı sekansı ve filmden bazı sahneler montajlanarak, 14 Aralık 2007'de IMAX salonlarında Ben Efsaneyim'nin (I'm Legend) gösterimden öncesine koyuldu. Ayrıca filmin treaserı, Ben Efsaneyim'in resmi sitesine de koyuldu. Filmin Blu-ray edisyonuna Batman Başlıyor'dan bazı sekanslar yerleştirildi. Stüdyo, direk DVD'ye çıkması için hazırlanan Batman: The Gotham Knight adlı animasyon filmi 8 Temmuz 2008'de satışa çıkardı. Warner Bros. Heath Ledger'ın 22 Ocak 2008'deki ölmünden sonra, Joker ile ilgili kampanyalara odaklandı ve WhySoSerious.com siyah bir şeritle kaplandı. 29 Şubat 2008'de I Believe Harvey Dent sitesi güncelleştirildi. Mart 2008'de, Harvey Dent'in kurgusal kampanyası için yapılan hayâli bölge savılığı adaylığı için hayranların "Dentmobile" adını verdikleri  otobüsler tura çıkarıldı. 15 Mayıs 2008'de Altı Bayrak Büyük Amerika ve Altı Bayrak Büyük Amerika Maera tema parklarında Kara Şövalye roller coasterı açıldı. Mattel şirketinin ürettiği Kara Şövalye'nin aksiyon figürlerinin, oyuncaklarının, kostümlerinin, oyun tahtalarının, yapbozlarının ve özel edisyon UNO oyun kartlarının ticari dağıtımına 2008 Haziran'ında başladı. 2008 İngiltere Grand Prix'inde yarışan Toyota Formula 1 ekibinin aracında Kara Şövalye'nin tantı reklamı yer aldı. Warner Bros.'un Uluslararası Pazarlama Müdürü Sue Kroll "Kampanyayı çok çok erken başlattık. Filmin gösterim tarihinden bir yıl önce, Mayıs ayında başladı. Önce bir anons sitesi yapıldı. Sonra da treaser sitesi kuruldu. Kampanyanın değişik aşamaları vardı, ama bu aşamaların hepsi de olabildiğince kışkırtıcı görünmeliydi. Tasarlana hiçbir şey sıradan olmamalıydı" diye açıklama yaptı.
Warner Bros. filmin galasını, 14 Temmuz 2008'de New York şehrinde yaptı. IMAX salonunda gösterilen filmin bir bölümünde besteciler Hans Zimmer ve James Newton Howard canlı olarak müzik çaldılar. Kara Şövalye, ticari olarak ilk kez, 16 Temmuz 2008'de Avustralya'da gösterime sokuldu ve ilk gününde 2.3 milyon dolara yakın para kazandı. Amerika Birleşik Devletleri ve Kanada'da 4,366 sinema salonunda gösterime sokulan Kara Şövalye, Karayip Korsanları: Dünyanın Sonu (Pirates of the Caribbean: At World's End) filminin 2007 yılında ele geçirdiği en yüksek sinema salonuna dağıtım sayısını kırdı. Gösterime girdiği sinema salonu sayısına IMAX salonları da dahildi ve ayrıca yaklaşık 9,200 IMAX salonunda oynadı. Kara Şövalye, 18 Temmuz 2008 gece gösterimlerinde 18.5 milyon dolar kazanarak Yıldız Savaşları: Bölüm III - Sith'in İntikamı (Star Wars Episode III: Revenge of the Sith) filminin 2005 yılında elde ettiği 16.9 milyon dolarlık rekoru kırdı. IMAX salonlarından 640,000 dolar kazanarak rekor gelir sağladı. Açılış gününde toplamda 67,165,092 dolar kazandı ve Örümcek Adam 3 (Spiderman 3) filminin 59.8 milyon dolarlık rekorunu kırdı. 
Kara Şövalye, açılış haftasında 4,366 salonda gösterildiği 9,200 sinemada 158,411,483 dolar elde etti ve Örümcek Adam 3'ün 151,116,516 dolarlık rekorunu geçti. Bunu takiben Cuma günü 24,493,313 dolar, Salı günü 20,868,722 dolar elde etti. Kara Şövalye yeni bir rekor kırıp, Örümcek Adam 3'ün IMAX salonlarında elde ettiği 4.7 milyon dolarlık gişe hasılatını geçip 6.2 milyon dolar kazandı.Birleşik Devletler ve Kanada dışında yirmi bölgede 4,520 salonda gösterime giren Kara Şövalye, ilk haftasonunda 41.3 milyon dolar kâr elde etti. Kara Şövalye, Avustralya'daki en büyük bölgelerde vizyon girdi ve ilk haftasonunda 13.7 milyon dolar elde etti. Böylece burada üçüncü en çok hasıloat yapan Warner Bros. filmi ve en çok kazanan birinci süper kahraman filmi oldu. Film, Meksika'da gösterildiği 1,433 sinema salonundan 7 milyon dolar, Brezilya'ya gösterildiği 548 sinema salonundan 4.45 milyon dolar ve Hong Kong'da gösterildiği 37 sinema salonundan 2,12 milyon dolar kâr elde etti. Filmin içindeki bazı unsurlardan dolayı Çin hükümeti Kara Şövalye' bu ülkedeki gösterimini yasaklandı. Kara Şövalye, 26 Aralık 2008 tarihinde Kuzey Amerika'daki hasılatını 530.833.780 dolara çıkarttı ve 500 milyon dolar barajını en hızlı aşan film oldu. Film barajı 43 günde aştı (Titanik 98 günde aştı). Kara Şövalye, onbeşini haftasında box-office listesinin 26. sırasında yer aldı.28 Hafta (196 gün) gösterimde kalan film toplamda 997.049.935 dolar elde etti ve 2008 yılnın en çok kazanan filmi oldu. Ayrıca tüm zamanların dünyada en çok kazanan dördüncü filmi oldu. 1997 yılında 600,788,188 dolar kazanan  Titanik'in ardından Kuzey Amerika'da en çok hasılat yapan ikinci film oldu. Filmin, Kuzey Amerika'daki hasılatı, dünya gişesinin %53'lük kısımını oluşturdu. PG-13 (13 yaşın altındakiler ebeveynleri ile izleyebilir) sertifikası alıp en yüksek hasılat yapan birini film oldu. Warner Bros. filmi Akademi Ödülü adaylıkları açıklanmadan önce 23 Aralık 2009'da IMAX salonlarında tekrar gösterime soktu.
Filmin DVD ve Blu-ray'leri Warner Home Video tarafından 9 Aralık 2008 tarihinde Kuzey Amerika'da satışa sunuldu. Satışlar tek diskli DVD edisyonu, çift diskli DVD edisyonu, çift diskli Blu-ray edisyonu ve Bat-pod heykelciğinin bulunduğu özel Blu-ray edisyonlarını kapsadı. DVD'ler 2.40:1 görüntü oranında satışa sunuldu. Filmi DVD'si Türkiye'de Tiglon şirleti tarafından piyasaya sürüldü. Film 16:9 oranında ve PAL görüntü formatında gösterildi. DVD'de ayrıca Türkçe ve İngilizce dil seçeneklerinin yanında Türkçe ve İngilizce altyazı seçenekleri de sunuldu. Filmin VCD'si ise Türkiye'de 4 Aralık 2008 4:3 ekran oranı ve  1.35:1 formatında tarihinde çıkarıldı. Filmin özel DVD edisyonunda; "Gotham Ortaya Çıkıyor: Bir Sahnenin Yaratımı", "Kara Şövalye IMAX Deneyimi" ve "Gotham Bu Gece" özel seçenekleri yer aldı. Filmin DVD ve Bluray'leri Birleşik Krallık'ta piyasaya sürüldükleri ilk günde yaklaşık 513,000 adet satıldı. Satışların %21'lik kısmı (107,730 adet) Blu-ray'lerden yapıldı. Bu rakam ile ilk gününde en çok Blu-ray satışı yapan film oldu. Kara Şövalye, Amerika Birleşik Devletleri'ndek ilk gününde rekor kırarak 3 milyon adet DVD, 600,000 adet Blu-ray sattı.DVD ve Blu-ray edisyonlar Avustralya'da 10 Aralık 2008 tarihinde piyasaya sürüldü. Satışlar tek diskli DVD edisyonu, çift diskli DVD edisyonu, bir yarasa maskesinin dahil olduğu çift diskli edisyon, çift diskli Blu-ray edisyon ve Batman Başlıyor ve Kara Şövalye filmlerinin olduğu dört disklik DVD ve Blu-ray edisyonlar üzerinden yapıldı. Filmin Avustralya'daki DVD satışları Kayıp Balık Nemo (Finding Nemo) filminin DVD satış rekorunu kırarak, DVD satışlarında zirveye yerleşti.
Kara Şövalye için Rotten Tomatoes için yapılan 263 eleştiriden %94'lük kısmı olumlu yöndeydi. Film sitede 8.5/10 puana sahip oldu. Eleştirmen Emily Blunt filmi "Büyük karakterlerin olduğu bir yaz bombası" olarak tanımladı. Christopher Null, filmin göreceli olarak kaliteli olduğunu yazdı. Fayetteville Free Weekly'dan Tony Macklin, Kara Şövalye'nin çok iyi bir film olduğunu söyledi. Steve Biodrowski "Bazı eksik parçalara rağmen Kara Şövalye bir kara filmdir" diye yazdı. Sky Movies'ten Rob Daniel "Yılın yaz bombasında beş büyük star ve tarz var", This is London'dan Nick Curtis "Ledger'ın deli zevki, filme enerji katıyor" diye yazdı. Bruce Bennett "Reklamına inanın. Kara Şövalye basitçe süper kahramanların süper kahraman filmidir" dedi. John Venable "Gördüğünüz her şey gerçek" diyerek Nolan'ın filmde fazla efekt kullanmamasını övdü. Oscar Guy'dan Wesley Lovell, Kara Şövalye'nin şimdiye kadar yapılmış en akıllı ve karanlık süper kahraman filmi olduğunu belirtti. Laramie Movie Scope'tan Robert Roten "İyi ama yetersiz" diye yazdı. Eric Melin "Diğer süper kahraman filmleriyle aslında aynı temaları kullanıyor, ama daha büyüklerini" diye yazdı. Carol Cling, Kara Şövalye'yi "kusursuz bir film" olarak tanımladı. John Beifuss,Kara Şövalye'nin süper kahraman filmlerinin Baba'sı olduğunu yazdı. New Repulic'ten Christopher Orr filmin içindeki gerilimi hiç kaybetmediğini belirtti. Variety'den Justin Chang filmin "büyüleyici" olduğunu yazdı ve filme tam puan verdi. Filme tam puan veren The Hollywood Reporter'dan Kirk Honeycutt "Hamlet'ın bir parçası burada Batman'de" diye yazdı. New York Daily News'ten Joe Neumaier filmin "eziyet verici, korkutucu ve müthiş" olduğunu belirtti. Roger Ebert, Batman'in artık çizgi roman olmadığını yazdı. Empire'dan Mark Dinning, Ledger'ın performansının anıtsal olduğu, ama Kara Şövalye'nin de onun kadar hatırlanacağını söyledi. Dinnig ayrıca Bat-pod'un çok havalı olduğunu da belirtti. James Berardinelli, Kara Şövalye'nin en iyi çizgi roman uyarlaması olduğunu açıkladı. Ayrıca Berardinelli'ye göre filmin Yıldız Savaşları: Bölüm V - İmparator ile bazı ortak noktları var. Michael Phillips, filmin sansayonel olduğunu ve çocuklar için uygun olmadığını açıkladı. Film Threat'ten Pete Vonder Haa, filmin bir başyapıt olmadığını ancak en iyi süper kahraman filmlerin listesinde zirvede olduğunu yazdı. New York Times'tan Manohla Dargis, Ledger'ın performasnı hakkında "Eğer performansı bu kadar canlı olmasaydı Ledger’ın ölümü filmi gölgeleyebilirdi. Ama Ledger’ın Joker’i o kadar korkunç ve performansı o kadar şiddetli ve gerçekçi ki onun Ledger olduğunu anında unutuveriyorsunuz" dedi. Rolling Stone'tan Peter Travers "Joker performansı ‘delicesine harika’. Jack Nicholson’ın yüzeysel ve komik Joker’i gitmiş komik olduğunda bile insanın gülmekten korktuğu bir Joker gelmiş" dedi. San Francisco Chronicle'dan Mick LaSalle ise "Ledger filmin temel taşı ve Joker rolünde muhteşem" dedi.Sabah yazarı Atilla Dorsay, Kara Şövalye hakkında 
Milliyet gazetesinden Arzu Dedeoğlu ise "Filmde ipler Batman'den ziyade Joker'in elinde, öyle ki popüler film normları sarsılırken iyiyle kötü de birbirine iyice karışıyor. Böylece yönetmen bize düzen savaşçısı Batman ve anarşizmin ıslah olmaz temsilcisi Joker'in mücadelesini verirken, aslında kafamızdaki tanımları sorgulamamızı sağlıyor" diye yazdı. Sinema yazarı Uğur Vardan da "Film iyi ama yine de bence şöyle bir handikapı var; Joker karakteri itibarıyla anarşistliğe soyunuyor, Batman karakteri itibarıyla kahramanlığı sorguluyor, iyi ve kötünün birbirinin değili olmasını, Sartre’ın varoluşçuluğu çizgisinde tartışıyor ama bütün bu tabu devirme çabaları, yine de bağlı bulunduğu türün kaderinden kurtulamıyor. Anarşist kazanamıyor, halk yatağında rahat uyumaya devam ediyor, Batman gerektiğinde yine ortaya çıkmak üzere karanlıkta kayboluyor. Yani kameranın arkasında bir entelektüelin olması da bazen meselelere ‘nihai’ çözüm getiremiyor" diye yazdı. Sinema eleştirmeni Kerem Akça da "Nolan'ın elindeki projenin çizgi roman uyarlaması ve Batman filmi olduğundan haberi yok. Joker, çizgi roman konseptine uydurulamadığı için sınıfta kalıyor. Nolan, New York tablosunun muhalif zemininin arkasındaki mitolojik ve fantastik dünyanın hakkını verememiş" diyerek filmi eleştirdi. New York Magazine'den David Edelstein Kara Şövalye'yi "gürültülü, karışık ve sadistik" bulduğunu açıkladı.
Film İngiliz sinema dergisi Empire'ın 10,000 sinema seyircisi, 150 film yönetmeni ve 50 film eleştirmenin oylarıyla düzenlediği "Tüm Zamanların En İyi 500 Filmi" anketinde 15. olmuştur. Film, internet sitesi IMDB 'nin en iyi 250 film listesinde 1.495.309 kullanıcının oyu ile 9,0 puanla, 4.(dördüncü) sırada yer alıyor.
Filmin adı "işlerin iyiden önce kötüye gitmesini" simgelemesi açısından seçildi. Heath Ledger, Joker rolü hakkında "Kesin olarak herkesi afallatacak. Çok daha incelikli, karanlık ve daha ziyade Otomatik Portakal kıvamında olacak. Bence çizgi romanın peşinde olduğu da buydu: Joker'in kahkasından ziyade gözleri" demişti. Christopher Nolan amacının, içinde bulunduğumuz dünyayı ileriye taşıyan ve geliştiren bir film yapmak olduğunu söyledi. Nolan, Ledger'ın Joker yorumunun anarşi ve kaosun doruk noktası olduğunu söyledi. Nolan ayrıca Joker'in kökenlerini açıklamama nedeni olarak, karakterin ilgi çekiciliğinin azalmasını engellemek olduğunu açıkladı. Sinema eleştirmeni Kerem Sanatel, filmin en önemli temalarından birinin "delilik" olduğunu yazdı. Nolan verdiği bir demeçte "Senaryo geliştikçe, bir kişinin tüm nüfus üzerindeki etkilerini-insanların dengesini bozma ve onların yaşam kurallarını, ahlak değerlerini, inançlarını, insanlıklarını alıp kendilerine döndürme yollarını keşfetmeye başladık" dedi.Aaron Eckhart karakteri Harvey Dent'i "kızgın bir adam" olarak tanımladı. Buna ek olarak da "Onun için değerli olan her şeyi kaybediyor ve geri kazanma ihtimali de yok. İnsanların işlerini gerektiği gibi yapmadıklarını düşünüyor. Başına gelenlerin önüne geçilebileceğini düşünüyor ve öfkesi de buradan geliyor. Bu yüzden acı çekiyor ve kızgınlık duyuyor" dedi. Christian Bale de Harvey Dent'in İki-Yüz'e dönüşümünün Batman ile birevir bağlantılı olduğunu söyledi. Bale "O, büyük ve parlak bir umut ışığı gibi. Bu da Bruce'un aradığı şey. O, hayatının sonuna kadar Batman olarak yaşamayı düşünmüyor. Sonunda onu bundan kurtarabilecek biri çıkıyor". Yönetmen Nolan, Harvey'nin hikâyesini epik bir trajedi gibi çektiğini söyledi. David S. Goyer'e göre Kara Şövalye'nin en önemli teması "yükseliş". Roger Ebert "Joker'in marifetleri, film boyunca Batman, Komiser James Gordon ve Bölge Savcısı Harvey Dent'i yapılması imkânsız olan ahlâki kararlar vermeye zorluyor" diye yazdı. Empire dergisinde filmin altmetninin "çağın gerçek sorunları" olarak tanımlanan adalet ve intikam olduğu yazıldı.
Byrne, Craig (2008). The Dark Knight: Featuring Production Art and Full Shooting Script. Universe. ISBN 0-7893-1812-1. 
Nolan, Christopher (2007). "Introduction". Absolute Batman: The Long Halloween. New York: DC Comics. ISBN 1-4012-1282-4. 
