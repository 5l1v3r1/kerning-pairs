
Origami (jap. 折紙, iš ori 'lankstyti' + kami 'popierius') – japoniškas popieriaus lankstymo menas. Origamiais taip pat vadinami ir patys lankstiniai.
„Tikrasis origamis“ (angl. pure origami) yra lankstomas iš vieno popieriaus lapo. Jį lankstant nėra naudojamos žirklės ar klijai. Popieriaus lankstymas, kai naudojamos ir žirklės, vadinamas kirigami. Taip pat egzistuoja ir lankstymo būdas, kada lankstinys yra sudedamas iš kelių atskirai išlankstytų dalių. Toks lankstymo būdas vadinamas „moduliniu origamiu“ (angl. modular origami).
Origami nėra vien popieriniai lėktuvėliai ar gervės. Iš popieriaus lankstomi įvairiausi vabzdžiai, pastatai, fantastiniai gyvūnai. Išlankstomos net labai smulkios detalės, pvz., žuvų žvynai, boružės su taškais ir t. t.
pirmasis – lankstinio kūrėjas. Tai žmogus, kuris sukūrė lankstinį, jį pirmą kartą išlankstė, ištobulino.
antrasis – tai žmogus, kuris išlankstė tą lankstinį. Dažnai tai būna ir tas pats žmogus, bet jei pateikiamos lankstinio instrukcijos ar „crease patterns“ (lenkimo linijų išklotinė), tai tą patį kūrinį gali atkartoti ir kiti žmonės. Kartais kiti žmonės išlanksto daug gražiau už patį kūrėją.Labiausiai žinomas pasaulyje origamis – „gervė“ (japoniškai orizuru 折鶴). Dažnam žmogui žodis „origami“ asocijuojasi būtent su gerve. Legenda sako, kad jei žmogus išlanksto 1000 gervių, tai išsipildo noras.
VI amžiuje budistų šventikai iš Kinijos per Korėją į Japoniją atvežė popieriaus gamybos paslaptį. Kai kurie istorikai mano, kad kartu atkeliavo ir ten jau egzistavę lankstymo metodai. Tačiau nėra senovinių origamio darbų, kurie patvirtintų jo kinišką arba korėjietišką kilmę, lygiai taip pat, kaip ir atvirkštinę įtaką.
VII amžiuje po visą Japoniją išplito popieriaus gamybos manufaktūros. Čia vyravo rankų darbas, todėl kainos buvo labai didelės. Dėl didelės popieriaus vertės žmonės darė iš jo specialų origamį, skirtą apeigoms. Apeiginio origamio lankstymas buvo griežtai nustatytas ir išmokyti jį lankstyti galėjo tik specialistas. Tai buvo sudėtingas ir varginantis procesas, todėl šis stilius nepaplito šalyje, o XIX amžiuje ir galutinai išnyko. Keletas apeiginių lankstinių davė pradžią šiuolaikiniam origamiui.
Tik 1871 metais popieriaus gamintojų rankinį darbą palengvino mechanizmai. Popierius atpigo ir tapo plačiau naudojamas, kartu populiarėjo ir lankstyba. Origamio lankstymo metodai pasidarė ne tokie griežti, įsivyravo geometrinis stilius.
Viena seniausių knygų apie origamį išleista 1797 m. Šioje knygoje buvo paskelbti reprezentaciniai lankstiniai – sudėtingos kostiumuotos figūros. Kitoje knygoje pateikti žinomiausio origamio – gervės – įvairūs lankstymo būdai. Angliją ir JAV origami pasiekė tik XIX a. pabaigoje – XX a. pradžioje.
1934 m. JAV išleista senovinių origamių knyga išgarsino japonišką origamį užsienyje. Į Europą šį meną per Ispaniją atnešė arabai apie XVI a. Origami iš visų Europos šalių labiausiai ir įsitvirtino būtent Ispanijoje. Ispanai, kaip ir japonai, turi savo tradicinį lankstinį pajarita – tai stilizuotas tupintis paukščiukas.
Iš sąstingio šį meną pažadino garsus origami meistras Akira Jošidzava (Akira Yoshizawa) (1911–2005). Jis gimė 1911 m. kovo 14 d. Tošigi prefektūroje pieno fermerių šeimoje. Baigė tik šešias klases ir trylikos metų išvažiavo į Tokiją dirbti fabrike, gaminti mašinų dalis. Tačiau savo išsilavinimą tęsė vakarinėje mokykloje. 1937 m. jis metė darbą fabrike ir visą laiką skyrė savo hobiui – origami, vos pragyvendamas iš atsitiktinių vienkartinių darbų. Antro pasaulinio karo metu jis dirbo Honkongo karo ligoninėje sanitaru, kur jis puošė savo pacientų lovas gražiais origamiais. Paskui dėl ligos grįžo atgal į Japoniją.
1944 m. šiek tiek jo sukurtų modelių buvo išleista Isao Hondos knygoje „Origami Shuko“. Pirmo pripažinimo sulaukė 1951 m., kada Tadasu Ijidzava (Tadasu Iizawa), žurnalo „Asahi Graph“ redaktorius, ieškojo ko nors, kas galėtų sukurti Zodiako ženklų origamius, kurių reikėjo iliustruoti straipsniui. Tuo metu jis vilkėjo seną karo uniformą – vienintelį savo drabužį ir pardavinėjo tsukudani (žuvies patiekalas) vaikščiodamas per butus. Pasakojama, jog žurnalas nupirko jam naujus drabužius ir apgyvendino jį viešbutyje, kuriame jis dieną naktį dirbo prie Zodiako ženklų origamių kūrimo. Žurnalas išėjo 1952 m. sausio mėnesį, išgarsindamas Jošidzavą per vieną naktį.
Ijidzava ir toliau gelbėjo. Su jo pagalba 1954 m. išėjo pirmoji Akiros Jošidzavos knyga „Atarashi Origami Geijutsu“ ('Naujasis origami menas'). Tai pirmoji knyga, kurioje pateikiama jo sugalvota lankstymo instrukcijų (brėžinių) sistema, leidžianti pagal jas išlankstyti origami ir nemokančiam japonų kalbos žmogui. Tokie patys lankstymo schemų simboliai naudojami ir dabar.
Tais pačiais metais jis įkūrė ir „Tarptautinį origami centrą“ Tokijo mieste, 1955 m. Gindzoje surengė pirmą didelę origami darbų parodą, vėliau tais pačiais metais pasirodė jo darbų paroda ir Amsterdame, Stedelijko muziejuje. Ši paroda išgarsino jį Vakaruose.
Vėliau jis važinėjo po pasaulį, remiamas Japonijos fondų kaip kultūros atstovas. Per savo gyvenimą jis parašė 18 knygų ir iki 1989 m. sukūrė daugiau nei 50 000 origami modelių.
Jo knygos pradėjo „origami renesansą“, po duotos pradžios daugybė žmonių iš viso pasaulio susidomėjo šiuo menu, ėmė kurtis origami mėgėjų draugijos, pradėtos kurti naujos lankstymo technologijos (pvz., tissue-foil, wet folding etc.) Pradėta leisti daug daugiau knygų. Akira Jošidzava mirė 2005 m. kovo 14 d. per savo gimtadienį, sulaukęs lygiai 94-ių metų.
Moderniam origami dar nėra net šimto metų, tačiau nuo Akiros Jošidzavos duotos „pradžios“ origami ištobulėjo tiek, kad jau nebeliko nieko neįmanomo išlankstyti: iš vieno lapo, be žirklių ir klijų, išlankstomi drakonai su žvynais, ūsais ir kojomis, įvairiausi gyvūnai, mašinos, mitinės būtybės ir daugelis kitų.
Šiuo metu pasaulyje egzistuoja daugybė origami draugijų įvairiose šalyse. Garsiausios yra Amerikos origami draugija „Origami USA“, Britanijoje „BOS“ (British Origami Society) ir Japonijos origami draugija „Tanteidan“. Šios draugijos leidžia savo žurnalus, kurie žinomi visame pasaulyje.
Lietuvoje origami menas nėra populiarus. 1957 m. Pasirodė E. Trumpos knyga „Popieriaus lankstymas“. Maždaug po dviejų dešimtmečių pasirodė to paties autoriaus „Popieriaus lankstiniai“, kurių buvo du leidimai. 1989 m. buvo išleista Jūratės Paulionytės „Susipažinkite – Origamis“, kurioje pateikiama šiek tiek aprašymų apie šį meną, lankstymo instrukcijų. Tačiau ten pateiktų origami lankstymui dažnai naudojamos žirklės ir klijai, kas lankstyti „tikriesiems“ origami nenaudojama. Taip pat ten pateikiami kitokie sutartiniai ženklai, kas labai klaidina pratusius prie Akiros Jošidzavos sukurtų, pasaulyje standartu tapusių ženklų. Šiaip ar taip, ši knyga – tai geriausia, ką lietuviai turi apie origami meną. Po šios knygos dar buvo išleista užsienio autorių knygų vertimų. Visa Lietuvoje leista literatūra apie origami yra skirta daugiau vaikams.
Popierių galima lenkti dviem būdais – į save ir nuo savęs. Popieriaus lenkimas į save vadinamas „Valley fold“, o nuo savęs – „Mountain fold“. Tačiau apvertus „Valley Fold“ gauname „Mountain fold“.
Popierių galima lenkti ir trečiu būdu – atlenkti (atlenkimas, unfold). Jeigu perlenksime popierių per pusę, ir atlenksime, toje vietoje liks žymė (crease), kurią taip pat galime vadinti lenkimo būdu, be kurio neapsieinama lankstant bet kokį nors kiek sudėtingesnį lankstinį.
Tačiau origamio lankstymas nėra tik padėto ant stalo popieriaus lankstymas tai į save, tai nuo savęs. Kartais prireikia vienu metu lenkti per 5 ar daugiau linijų (gali būti net ir 10 ar 20) įvairiais lenkimais.
Popierius yra parenkamas iš anksto, nusprendus, koks origamis bus iš jo lankstomas. Pagal būsimą origamį parenkama popieriaus spalva ir savybės. Parinktas popierius turi ne mažiau įtakos lankstinio grožiui, nei pats lankstymas.
Svarbiausia yra pasirinkti popieriaus rūšį. Jei origamis nesudėtingas, tai popierius neturi didelės reikšmės: lėktuvėlį ar gervę galima išlankstyti beveik iš bet kurio popieriaus. Dažniausiai nelabai sudėtingiems lankstiniams naudojamas kopijavimo popierius: jis pakankamai plonas ir tvirtas, be to, jo lengva įsigyti. Tačiau kai lankstinys sudėtingesnis, kai tenka lenkti per 7–20 sluoksnių, kopijavimo popierius ne tik gali dažnai plyšti, bet ir tvirtai nesilaiko. Iš tokio popieriaus išlankstytas sudėtingesnis origamis neišlaikys savo formos, laikui bėgant atsilankstys galūnės, kampai. Universaliausias yra specialus, vien lankstymui pritaikytas popierius kami, jis kiek plonesnis ir tvirtesnis, bet jo sunkiau įsigyti (Lietuvoje jo nepardavinėja). Bet net ir jis ne visada tinka lankstyti sudėtingus origamius. Popierius turi dar vieną savybę: matosi visų lenkimų žymės (creases). Tai padeda orientuotis lankstymo eigoje, bet baigtas lankstyti sudėtingesnis origamis bus visas išvagotas lenkimo linijų, dėl ko gali atrodyti nelabai gražiai.
Sudėtingesniems origamiams lankstyti dažniausiai naudojamas folijinis popierius (foil paper). Tai popierius, prie kurio priklijuota folija. Toks popierius yra tvirtesnis, todėl rečiau plyšta lankstant (tačiau, jei pagamintas namų sąlygom, gali „lūžinėti“ dėl netinkamai parinktų klijų). Taip pat paprasčiau ištaisyti klaidas, kadangi lenkimo linijos ne taip aiškiai matosi, kaip kad ant paprasto popieriaus: ne taip užlenkus visada galima atlenkti, išlyginti senesnę lenkimo vietą (perbraukti pirštu per žymę), ir lenkti iš naujo per teisingą vietą. Išlankstytas iš tokio popieriaus lankstinys išlaiko formą, nesubliūkšta. Tačiau šis popierius turi ir blogąją pusę: dėl sunkiai matomų lenkimo žymių sunkiau orientuotis lankstymo eigoje, išlaikyti proporcijas, be to, dėl folijos savybių yra sunkiau pakeisti lenkimo kryptį (Iš „valley fold“ į „mountain fold“ ar atvirkščiai), kartais, jei tenka dažniau palankstyti per tą pačią vietą, popierius gali „lūžti“.
Folinis popierius gali būti įvairus: tiek pagal folijos storį, tiek pagal klijuojamą popierių. Labai populiarus yra „tissue-foil“ – tai folija, apklijuota servetėle. Toks popierius yra plonas (paprastai plonesnis už paprastą kopijavimo popierių) ir tvirtas, be to, per servetėlę persišviečianti folija suteikia šiek tiek metalinio spindesio (spindesio ryškumas priklauso nuo servetėlės). Iš vienos folijos, niekuo neapklijuotos, nelankstoma, kadangi viena folija sulimpa ir lūžinėja.
Be techninės pusės yra ir vizualinė: iš folinio popieriaus išlankstytas (ypač iš „tissue-foil“) origamis atrodo „sunkesnis“ nei iš paprasto popieriaus. Todėl „skraidančius“ origamius (tinkamus kabinti ant siūlo: paukščius, muses, pegasus ir t. t.) geriau lankstyti iš paprasto popieriaus (arba nors ne iš „tissue-foil“), o „sunkius“, turinčius „šarvą“ ar pan. (raganosį, vabalus etc.) – iš folinio. Paprastai popierių kiekvienam lankstiniui pasirenka lankstytojas pagal savo patirtį ir įgūdžius.
Dar viena technologija yra drėgno popieriaus („wet folding“ technologija). Ši lankstymo technologija tinka ne visiems origami darbams. Ją renkamasi tada, kai lankstinys turi nedaug lenkimų, taip pat, kai galutiniam rezultatui norime suteikti švelnias formas, linijas. Taip išlankstytas lankstinys išlaiko formą net ir išdžiuvęs, be to, nepraranda savo grakštumo, kas dažnai nutinka lankstant iš folinio popieriaus.
Taip pat svarbu pasirinkti popieriaus lapo dydį. Jei lankstinys nėra sudėtingas, tai nerekomenduotina imti didelio lapo: iš didelio lapo išlankstytas paprastas lankstinys atrodo grubiai, greitai suglęžta, susmunka. Pvz., tradicinė japonų „gervė“ iš didesnio nei 15x15 cm kvadrato atrodys per daug gremėzdiška. Tačiau labai sudėtingiems origamiams toks lapas dažnai bus per mažas.
Galiausiai reikia pasirinkti popieriaus spalvą. Rankiniu būdu guašu spalvintas popierius visada suteikia figūrai daugiau gyvumo, kadangi spalva nėra tokia lygi, kaip fabrikinio spalvoto popieriaus. Dažyti ir marginti „tissue-foil“ popierių yra ištisas menas, kadangi prie folijos priklijuota servetėlė pasižymi kiek kitokiomis savybėmis, nei paprastas popierius. Tačiau dažymo galima išvengti naudojant jau paruoštą spalvotą popierių.
Egzistuoja du pagrindiniai origami lankstymo perteikimo būdai. Populiariausias – diagrama, kurioje žingsnis po žingsnio su iliustracijomis aprašomas visas lankstymo procesas. Diagramas gana paprasta perprasti, tereikia žinoti pagrindinius sutartinius ženklus, kurie paprastai vienodi visame pasaulyje. Turint įgūdžių pagal diagramas galima išlankstyti viską. Tačiau jas nubraižyti – labai varginantis ir nuobodus darbas lankstinio autoriui. Be to, lankstydamas pagal diagramas, žmogus gali taip ir nesuprasti pačios lankstinio „struktūros“: jam origamis bus nuoseklus, žingsnis po žingsnio, popieriaus lankstymas, kas galiausiai virsta į kokį gyvūną ar mašiną. Bet visos „esmės“, kaip „kvadratas virsta į gyvūną“ jis taip ir nesupras.
„Crease patterns“ (dažnai sutrumpintai žymimas CP) – gana naujas origami instrukcijų vaizdavimo būdas. Skirtingai nei diagramose, CP visa informacija sudėta į vieną brėžinį. Čia pateikiamos tik nubraižytos linijos ant kvadrato, „žymės“, per kurias turi būti lenkiamas popierius.
Per paskutinius 15 metų CP darosi vis populiaresni. Pagal crease patterns išlankstyti lankstinį yra daug sunkiau – pradedančiajam sunkoka susivokti tarp daugybės linijų. Tačiau braižyti „crease patterns“ daug lengviau. Kartais net pats meistras, sukūręs naują figūrą, negali nubraižyti diagramos, nes nežino jos lankstymo eiliškumo. O CP gaunamas savaime – išlanksčius figūrą atgal į tiesų popieriaus lapą jame lieka visos lenkimo linijos.

Palėvenė – miestelis Kupiškio rajone, dešiniajame Lėvens krante (Lėvens kraštovaizdžio draustinyje). Seniūnaitijos centras.
Tai vienas iš pačių mažiausių Lietuvos miestelių, tačiau pagarsėjęs Šv. Dominyko ir Šv. Jono atlaidais.
Oficialiai sakoma, kad Palėvenė įkurta 1586 m. Miestelyje Mykolas Laurynas Odlianskis-Počobutas su žmona Marijona iš Siesickių giminės įsteigė dominikonų vienuolyną, kurio reikmėms dovanojo Palėvenės ir Lamokų palivarką. 1676 m. įsteigtas dominikonų vienuolynas, kurio fundatoriumi buvo Vilkmergės seniūnas L. M. Počobutas su žmona.
Apie bažnyčios ir vienuolyno pastatymą yra išlikęs toks padavimas: karo su švedais metu Počobutas, po nesėkmingo mūšio, pasislėpė miško koplyčioje. Matydamas savo beviltišką būklę, pasižadėjo, kad jei liks gyvas, pastatys bažnyčią. Švedai koplyčioje Počobuto nepastebėjo ir šis pažadą ištesėjo: pasikvietė dominikonus, kuriems pastatė bažnyčią ir vienuolyną.
XIX a. Palėvenėje prasidėjo Lietuvos blaivybės ir lietuvybės išsaugojimo sąjūdis. 1858 m. vyskupas Motiejus Valančius į blaivininkų broliją įrašė pirmuosius narius. „Testamentinėje gromatoje“ jis rašė:
Tačiau vienuolynas blaivystę suprato kiek kitaip – įsteigė didelę smuklę, o mažesnę padarė degtinės sandėliu, nors tuo metu Palėvenėje nebuvo net mokyklos – taip 1859 m. M. Valančiui rašė Utenos dekanas kunigas Stulginskis. Vyskupas įsakė smukles naikinti ir steigti parapinę mokyklą.
Palėvenės bažnyčioje krikštytas ir 1765–1767 m. mokėsi architektas Laurynas Stuoka-Gucevičius (1753–1798).
Palėvenėje gimė literatas, žurnalistas ir visuomenininkas Stasius Michelsonas (iki 1911 m. Michalkevičius, 1881–1973.
Iš Palėvenės apylinkių, Terpeikių kaimo, yra kilęs elementoriaus ir dainų knygelės autorius, lietuviško feljetono pradininkas Kajetonas Aleknavičius (1804–1874).
Palėvenės parapijoje po 1918 m. darbavosi liaudies menininkas Laurynas Masiliauskas (1884–1956).
Palėvenės kapinėse ilsisi aktorė Unė Babickaitė (1897–1961), kurios kapas yra mitologinis, istorinis ir memorialinis kultūros paveldo objektas.
Stovi Šv. Domininko bažnyčia (pastatyta 1676 m.), išlikęs buvęs dominikonų vienuolynas (pastatytas 1779 m.).
Šalia yra Vaisgiūnų šaltinis, Vaideginės miškas. Prie Palėvenės prigludusiame Buivėnų kaime šniokščia ąžuolas – gamtos paminklas. Šio milžino aukštis – 24 m, skersmuo – 2,2 m. Manoma, kad jis turi per 700 metų. Netoliese, prie Pauliankos kaimo, buvo Palėvenės dvaras. Šalia yra Palėvenės piliakalnis.
500 m į šiaurės vakarus yra Smėlio kalnelis – plynas su įdubusiu viduriu, gelstančia žole. Sakoma, čia ponai baudžiauninkus plakdavę. Šių ašaros taip gausiai tekėję, kad apačioje susidarė ežerėlis, iš kurio ištekėjo Ašarų upelis. Šiais laikais upeliukas jau išdžiūvęs, tačiau jo vagoje neželia žolė.
Palėvenės link: fotoalbumas. – Utena: Utenos Indra, 2005. – 76 p.: iliustr. – ISBN 9986-711-99-1
Palėvenė. Mūsų Lietuva, T. 2. – Bostonas: Lietuvių enciklopedijos leidykla, 1965. – 632 psl.
Apie kaimą Kaišiadorių rajone žr. Paukščiai (Kaišiadorys).Paukščiai (Aves) – specializuota aukštesniųjų stuburinių klasė. Tai dvikojai, šiltakraujai, kiaušinius dedantys stuburiniai, kuriems būdingos plunksnos, sparnais virtusios priekinės galūnės, bedančiai snapai ir tuščiaviduriai kaulai. Jie kilo iš archozaurų grupės roplių, tačiau įgiję progresyvių požymių, tapo nepanašūs į savo protėvius. Paukščiams būdinga sudėtinga nervų sistema, dėl kurios jie lengviau orientuojasi aplinkoje, pastovi ir aukšta (38–45 °C) kūno temperatūra, kuri atsirado dėl pagreitėjusios medžiagų apykaitos bei patobulėjus termoreguliacijai. Veisimasis, palyginti su ropliais, taip pat tobulesnis (peri kiaušinius, jauniklius maitina ir saugo). Daugelis sugeba skraidyti panaudodami labai lengvas ir reguliariai keičiamas plasnojamąsias ir vairuojamąsias plunksnas. Paukščiai gyvena visuose žemynuose, ir šiuo metu pasaulyje aptiktos 10426 paukščių rūšys. Bet dėl žmonių veiklos, dabar apie 1200 paukščių rūšių yra iškilęs pavojus išnykti, o 120–130 paukščių rūšių išnyko per žmonijos istorijos laikotarpį. Įskaitant vienkartinius stebėjimus, Lietuvoje aptinkama apie 390 paukščių rūšių (žiūrėti čia). Paukščių klasė yra labai diferencijuota: vieni paukščiai minta nektaru, kiti sėklomis, vabzdžiais, žuvimis ar kitais paukščiais, smulkiais ar stambesniais žinduoliais. Didžioji dalis paukščių gali skraidyti, tačiau yra ir neskraidančių rūšių (pvz., pingvinai, kiviai). Paukščius tiria zoologijos mokslo šaka ornitologija.
Paukščiai vystėsi vėlyvojo triaso ir juros laikotarpiu. Manoma, kad jie evoliucionavo iš dinozaurų teropodų, tiksliau iš maniraptorių grupės.
Vienas paukščių kilmės iš dinozaurų įrodymų – XIX amžiaus pabaigoje rastos juros periode gyvenusios primityviausios žinomos paukščių rūšies archeopterikso (Archaeopteryx) liekanos. Jis kaip ir šiandieniniai paukščiai turėjo sparnus.
Šios rūšies liekanos buvo rastos Solnfoheno vėlyvosios juros nuogulose. Jis buvo pavadintas pagal savo plunksnas: Archaeopteryx reiškia senovinės plunksnos arba „archainiai“ sparnai. Atskirų fosilinių egzempliorių prekybos istorija, radinių aprašai ir pavadinimai atspindi kreacionistų ir biologinės evoliucijos šalininkų kovas.
Ar Archaeopteryx gali būti laikomas tiesioginiu paukščių protėviu, iki šiol nėra galutinai aišku.
Kiti kreidos periodo paukščiai – Confuciusornithidae, Enantiornithes, Ichthyornis, Hesperornithiformes, nemokėję skraidyti, bet sėkmingai sklandę.
Paukščiai yra specializuota aukštesniųjų stuburinių grupė, prisitaikiusi skraidyti. Genetiškai paukščiai yra artimi ropliams ir laikomi progresyvia pastarųjų atšaka. Paukščių sudėtingesnė nervų sistema, greitesnė medžiagų apykaita, o kūno danga geriau sulaiko šilumą ar saugo nuo šalčio, jų veisimosi būdas taip pat tobulesnis..
Paukščių oda plona ir sausa, dėl to skrydžio metu lengvai juda raumenys. Odoje nėra liaukų, išskyrus antuodegyje esančią pasturgalinę liauką. Snapas sudarytas iš tvirtos raginės makšties. Jo forma labai priklauso nuo maisto rūšies ir nuo maisto paėmimo būdo.
Pirštai su nagais, taip pat pastaibis apaugęs žvynais, kurie savo sandara panašūs į roplių. Plėšriųjų paukščių nagai būna dideli ir aštrūs, o medžiuose gyvenančių rūšių – plonesni ir ilgesni, nes tokiais nagais paukštis geriau išsilaiko ant šakų. Bėgiojančių paukščių, tokių kaip strutis, nagai platūs ir plokšti. Jie yra tikras ginklas.
Būdingiausias paukščių raginis darinys – plunksnos. Iš pradžių išsivysto pūkinės plunksnos, kurios greitai virsta kontūrinėmis. Jaunikliai paprastai būna neryškių spalvų, patelės taip pat, o patinų šis apdaras gana spalvotas. Paukščio kūnas padengtas dengiamosiomis plunksnomis, saugančiomis nuo mechaninių pažeidimų. Jos taip pat svarbios kūno šilumai palaikyti.
Plunksnos yra negyvas darinys, todėl jos susidėvi, išblunka ir keičiamos naujomis.
Suaugę paukščiai šeriasi 1–3 kartus per metus, ypač pasibaigus veisimosi periodui. Kad neįmirktų, plunksnos tepamos antuodegyje esančios pasturgalinės liaukos išskiriamu sekretu. Ši liauka ypač svarbi žąsiniams paukščiams, tuo tarpu vištinių, karvelių – sunykusi, o stručių ir einių – visai redukuota.
Paukščių skeletas pritaikytas skraidyti, todėl daugelis kaulų pripildyti oro, o kaulų čiulpai išnykę. Kaulai sudaro 8–9 proc. paukščių kūno svorio (palyginimui, kai kurių žinduolių rūšių kaulai sudaro 30 proc. kūno svorio). Kaklą sudaro 11–25 slanksteliai, jis labai lankstus. Krūtinės slanksteliai tarpusavyje susinėrę nejudamai. Šonkauliai su kablinėmis ataugomis, apatinėje dalyje prisitvirtinę prie krūtinkaulio, kurio apačioje yra stambi ketera. Prie keteros prisitvirtinę stambūs poriniai raumenys, nuleidžiantys sparnus. Silpnesni poraktikauliniai raumenys sparnus pakelia. Paukščių gerai išvystyti kaklo ir krūtinės raumenys, tarpšonkauliniai raumenys keičia paukščio krūtinės ląstos apimtį jam kvėpuojant.
Kryžmens dalį sudaro 11–12 suaugusių slankstelių, uodegos – 6–9 laisvi slanksteliai. Be to, uodegos dalyje yra į viršų pariesta kaulinė atauga, prie kurios tvirtinasi vairuojamosios plunksnos.
Kaukolės kaulai vientisi, be siūlių, su didelėmis akiduobėmis. Snapas sudarytas iš antsnapio ir posnapio.
Pečių juostą sudaro raktikauliai, varnakauliai ir mentės. Visi šie kaulai svarbūs kaip tvirta atrama sparnams. Sparno skeletas sudarytas pagal penkiapirštės galūnės planą. Tik išlikę trys pirštai, o kiti kaip ir laisvi riešo kaulai yra suaugę.
Paukščių dubuo atviras, nes gaktikauliai su sėdynkauliais nesusijungia. Tai yra susiję su dėjimu, kad lengviau galėtų praleisti kiaušinį stambiu kietu kevalu.
Šlaunikaulis ir blauzdikaulis ilgi, šlaunies raumuo tvirtas. Šeivikaulis sunykęs ir priaugęs išilgai blauzdikaulio. Suaugę čiurnakauliai sudaro pastaibį. Kojos dažniausiai keturpirštės, pirmasis pirštas atlenktas atgal.
Paukščių gerai išsivysčiusios priekinės ir vidurinės smegenys bei smegenėlės. Nuo galvos smegenų atsišakoja 12 porų nervų. Akys – svarbiausi orientacijos erdvėje organai, taip pat gerai išvystyta klausa. Klausos organą sudaro vidurinė ir vidinė ausis, tuo tarpu išorinė ausis menkai išsivysčiusi, nes būgninė membrana yra tik negilioje įduboje.
Ypač svarbi klausa naktiniams paukščiams. Uoslė išsivysčiusi silpnai. Gera uoslę turi kiviai, jų snapo gale yra šnervės. Šie paukščiai aktyvūs naktį ir maisto ieško uosdami. Skonio organus sudaro žiočių gilumoje esantys skonio svogūnėliai. Be to, žiotyse ir prie pasturgalinės liaukos, kloakoje ir raumenyse yra lytėjimo kūnelių.
Paukščių snapas yra viršutinio ir apatinio žandikaulio pailgėjimas. Snapą dengia raginė makštis (ramfoteka). Šiuolaikiniai paukščiai dantų neturi, jų snapo forma labai įvairi ir priklauso nuo mitybos. Burnos ertmėje yra liežuvis; čia atsiveria ir seilių liaukos. Kai kurių paukščių seilių liaukos gerai išsivysčiusios. Seilės gali būti naudojamos statant lizdą. Pavyzdžiui, salanganos visą lizdą padaro iš seilių.
Paukščių stemplė apatinėje dalyje praplatėjusi ir vadinama gūžiu (lot. ingluvies). Skrandis sudarytas iš 2 dalių – liaukinės ir raumeninės. Liaukinėje dalyje išskiriamas liaukų sekretas, kuris pradeda virškinti maistą, o raumeninėje dalyje sutrinami grūdai, sėklos, nes jis išklotas ragine kutikula. Be to, čia būna prarytų akmenukų. Tokiame skrandyje kietas maistas sumalamas kaip girnomis.
Iš skrandžio maistas patenka į plonąją žarną. Pradinė jos atkarpa vadinama dvylikapiršte žarna, į kurią atsiveria kasos ir kepenų latakai. Tarp plonosios ir storosios žarnos yra pora aklųjų ataugų. Jose bakterijos gamina vitaminus ir celiuliozę skaidančius fermentus. Storoji žarna trumpa, atsiveria į kloaką.
Paukščiams būdingas „dvigubas kvėpavimas“, nes jie turi du pagrindinius kvėpavimo organus – nedidelius plaučius ir oro maišus. Paukščiui įkvepiant, apie 75 % oro patenka tiesiai į šiuos oro maišus, iškvepiant, šis oras patenka į plaučius. Todėl plaučiai gauna oro tiek įkvepiant, tiek iškvepiant.
Kraujotakos sistema nedaug skiriasi nuo žinduolių ar roplių, bet yra prisitaikiusi skraidymui. Širdis yra didesnė, nes paukščių medžiagų apykaita spartesnė. Širdies plakimo dažnis priklauso nuo paukščio dydžio: stručio širdis plaka 178 kartų, vištos – 312, žvirblio – 460, kolibrio – daugiau kaip 1000 kartų per minutę. Mažesnių paukščių širdis turi atlikti sunkesnį darbą, kad palaikytų reikiamą kūnui šilumą. Visų žinomų paukščių rūšių kūno temperatūra yra pastovi, ji yra aukštesnė, negu žinduolių. Vidutiniškai ji yra 42,2 laipsnio.
Paukščių kraujotakos būdingiausias požymis – visiškai atsiskyrė širdies dešinioji veninė ir kairioji arterinė pusės. Iš dviejų aortos lankų išliko tik dešinysis, kuris prasideda kairiajame skilvelyje. Galutinai susiformavo du kraujo apytakos ratai; arterinis ir veninis kraujas nesimaišo, todėl organai aprūpinami tik arteriniu krauju. Tai pagerina medžiagų apykaitą, padidina organizmo gyvybingumą.
Paukščiai kaip ir ropliai turi didelius, triskiaučius, į dubenį įsispraudusius inkstus. Šlapimas teka 2 šlapimtakiais į kloaką. Šlapimo pūslės nėra. Pagrindinis šlapimo produktas – šlapimo rūgštis, kuri mažai tirpsta vandenyje. Kloakoje iš šlapimo vanduo yra rezorbuojamas, todėl beveik visa šlapimo rūgštis iškrenta baltų nuosėdų pavidalu ir susimaišo su išmatomis. Dėl tokio vandens taupymo kai kurie paukščiai visai negeria vandens ir gali gyventi net dykumose. Be to, paukščiai neturi prakaito liaukų.
Paukščių patinai turi porą panašių į pupelę sėklidžių, kurios ramybės būsenoje labai mažos, bet atėjus veisimosi periodui jų tūris stipriai padidėja (pvz., varnėno iki 1500 kartų). Prie sėklidžių yra po nedidelę prielipą (epididymis) – tai pirminių inkstų liekana. Nuo jų, lygiagrečiai su šlapimtakiais, tęsiasi pora sėklatakių, atsiveriančių į kloaką. Daugelis paukščių patinų neturi kopuliacijos organų ir kopuliuojant sėkla perduodama tiesiog iš patino kloakos į patelės kloaką. Patelių funkcionuoja tik kairioji kiaušidė ir kairysis kiaušintakis. Todėl patelei lengviau produkuoti stambius kietu kevalu kiaušinius, kurie ilgai būna kiaušintakyje. Kiaušidė šalia inksto, artėjant veisimosi laikotarpiui ji padidėja, nes bręstančiose kiaušialąstėse (oocituose) kaupiasi daug trynio.
Paukščiai yra vieninteliai gyvūnai su plunksnomis, kurios išlaiko kūno šilumą ir yra reikšmingos skraidymui. Paukščių sugebėjimas skraidyti priklauso nuo jų sparnų formos. Sparnai išlenkti galuose ir plokšti prie pagrindo. Tokia forma vadinama aerodinaminiu paviršiumi. Lėktuvų sparnai yra tokios pat konstrukcijos. Paukščiui skrendant, oras srūva virš sparno galo. Jis srūva gana greitai, todėl sparną slegia nestipriai. Oras po sparnu spaudžia daug stipriau. Jis kelia sparną aukštyn, atsiranda taip vadinama keliamoji jėga, todėl paukštis išsilaiko ore.
Paukščių kaulai tuščiaviduriai, todėl lengvi. Didžiulis paukščių krūtinkaulis laiko stiprius plasnojamuosius raumenis. Stambių paukščių, tokių kaip erelių, kirų sparnai visą laiką ištiesti. Sklęsti aukštyn ir žemyn jiems padeda kylančios arba besileidžiančios oro srovės.
Dauguma paukščių skrisdami plasnoja sparnais. Taip po sparnais padidėja keliamoji jėga. Kolibriai plevena priešais žiedą, labai greitai judindami sparnus aštuoniukės pavidalo mostais.
Uodegos plunksnos naudojamos vairavimui, pusiausvyrai ir stabdymui. Norėdami sumažinti greitį ir nusileisti, jie padidina sparnų kampą, ir išskleidžia plunksnas. Tada oras praeina pro sparnus ir po jais sumažėja keliamoji jėga.
Sparnų plunksnos didžiausios. Kartą, ar du kartus per metus jos iškrenta ir išdygsta naujos. Jos padeda paukščiui skristi. Dauguma paukščių keičia tik kelias plunksnas, kad galėtų skraidyti.
Veisimasis gerokai sudėtingesnis nei roplių. Paukščiai krauna lizdus, perėdami gina juos nuo gentainių ar įspėja juos čiulbėjimu. Lizdai būna labai įvairūs – nuo duobutės ant žemės iki didžiulio šakų raizginio medžio viršūnėje. Kiaušinius šildo kūnu, todėl gemalai vystosi greitai. Išsiritusius jauniklius tėvai globoja, maitina ir gina nuo priešų.
Daugeliui paukščių rūšių būdingas lytinis dimorfizmas. Dažniausiai patinai būna už pateles stambesni, ryškesnių spalvų, turi geriau išsivysčiusį balso aparatą. Vienų paukščių patinai būna spalvingi visą laiką (vištinių, juodagalvės sniegenos), kitų pakeičia plunksnų dangą ir tampa spalvingesni tik veisimosi periodu, o vėliau apdaras tampa kuklesnis (ančių, gaiduko, rojaus paukščių). Kai kurių sakalinių paukščių ir kitų patinai būna smulkesni už pateles. Kitų paukščių patinai ir patelės išoriškai nesiskiria (pingvinų, audrapaukščių, pelėdų, varninių).
Paukščiai būna tiek poligamai, kai patinai susitinka su patelėmis tik kopuliacijai (tetervinai, naminės vištos, gaidukai), tiek monogamai, kai jungiasi į poras ir laikosi kartu bent iki perėjimo pradžios (dauguma ančių) arba kol pradeda skraidyti jaunikliai (daugelis paukščių). Kai kurių monogamų poros būna pastovios daugelį metų (stambių vanaginių, pelėdų, žąsų, gulbių, gandrų).
Paukščiams veisimosi periodo pradžioje būdingos tuoktuvės. Tuo metu patinai bando patraukti patelių dėmesį neįprastomis pozomis, judesiais bei skrydžiais, pašiauštomis plunksnomis, skleidžiamais ypatingais garsais. Kiekvienos rūšies tuoktuvės yra specifinės. Sudėtingiausios būna poligaminių paukščių. Per tuoktuves įvyksta kopuliacija.
Daugumos rūšių paukščiai suka lizdus. Menkiausi būna perinčių ant žemės paukščių lizdai. Lėlys lizdo visai nedaro, kiaušinius deda tiesiog ant žemės. Į nedidelę duobutę žemėje kiaušinius deda strutis, žuvėdros, įvairūs tilvikiniai paukščiai. Neįsiruošia lizdo ir perinčios uoksuose pelėdos bei žalvarniai. Geniai išsikala uoksus, o urvinė kregždė ir tulžys šlaituose kasa gilius urvus. Dauguma paukščių lizdus įsirengia iš įvairių medžiagų. Tetervinai ir fazanai lizdą iškloja sausa žole. Gandrai panaudoja storokas šakas. Kregždės lizdus pastogėse bei langų kampuose lipdo iš sumaišytų su seilėmis žemių. Pietryčių Azijos salangos lizdą ant stačių uolų lipdo tik iš seilių.
Dalis paukščių savo kiaušinių neperi. Didžiakojės vištos juos užkasa į karštą smėlį ar į patino paruoštą pūvančių lapų krūvą. Kai kurių rūšių patelės pakiša savo kiaušinius perėti kitiems paukščiams. Toks lizdinias parazitizmas būdingas gegutei ir kai kuriems Afrikos ir Amerikos žvirbliniams paukščiams.
Dėtyse būna nuo 1 iki 20 kiaušinių. Po vieną kiaušinį per metus deda kiviai, stambiausi pingvinai, albatrosai, dauguma alkų. Labiausiai dėslūs yra perintys ant žemės paukščiai – vištiniai ir antys. Perėjimo metu daugeliui paukščių atsiranda perimosios dėmės – plikoje odoje būna daugiau kraujo kapiliarų. Paprastai peri abiejų lyčių paukščiai. Kai kurių peri tik patelė (antys, vištiniai, lakštingala), arba tik patinas (kiviai, kazuarai, plaukikas).
Paukščių jaunikliai būna dviejų tipų. Perinčių ant žemės kivių, stručių, vištinių ir žąsinių jie išsirita apaugę pūkais, žvalūs. Nuo pirmos dienos juos vedžioja patelė, o kivių ir stručių – patinas. Gerai išsivystę jaunikliai išsirita ir kai kurių prie vandens gyvenančių paukščių: kragų, narų, žąsinių, vandens vištų, kirų. Kitų paukščių, tarp jų ir tų, kurių lizdai yra medžiuose, jaunikliai paprastai būna nerangūs, todėl ilgai tūno lizde. Tokie jaunikliai vadinami lizdatupiai. Pingvinų, audrapaukštinių, gandrinių, vanagų ir pelėdų jie išsirita gausiai pūkuoti ir regintys. Tačiau kiti lizdatupiai jaunikliai (žvirblinių, genių, karvelių, žalvarnio) išsikala bejėgiai, beveik pliki ir akli. Tokius suaugėliai maitina, šildo ir saugo nuo perkaitimo.
Paukščiai įvairiais garsais ir giedojimu dažniausiai palaiko tarpusavio ryšius, vilioja kitos lyties individą ar atbaido nuo perėjimo vietos konkurentą. Tokie garsai, ir taip pat sudėtingas čiulbėjimas, dažniausiai paveldimi. Tačiau daugelio giesmininkų čiulbėjimui turi įtakos ir pašaliniai garsai. Juos dar lizduose jaunikliai įsimena iš čiulbėjusių gentainių ar net kitų paukščių.

Paukščiai yra specializuota aukštesniųjų stuburinių grupė, prisitaikiusi skraidyti. Genetiškai paukščiai yra artimi ropliams ir laikomi progresyvia pastarųjų atšaka. Paukščių sudėtingesnė nervų sistema, greitesnė medžiagų apykaita, o kūno danga geriau sulaiko šilumą ar saugo nuo šalčio, jų veisimosi būdas taip pat tobulesnis.
Paukščių oda plona ir sausa, dėl to skrydžio metu lengvai juda raumenys. Jai būdingi įvairūs raginiai dariniai, kurie formuojasi iš epidermio. Viršutinį ir apatinį paukščio žandus dengia raginė makštis, vadinama ramfoteka, iš kurios sudarytas snapas. Jo forma labai priklauso nuo maisto rūšies ir nuo maisto paėmimo būdo. Viršutinė dalis vadinama antsnapiu, apatinė – posnapiu. Antsnapio pamatas dažnai turi tam tikrą minkštą odelę, vadinamą vaškine (ceroma). Ji ryškiausia pas dieninius plėšriuosius paukščius. Raginė makštis nuolat atsinaujina – viršutiniai sluoksniai nusilukštena, o iš vidaus atauga nauji. Makšties spalva keičiasi pagal metų laikus, taip pat jauniklių ji kitos spalvos arba skiriasi patinų ir patelių, pavyzdžiui, varnėno snapas pavasarį geltonas, rudenį juosvas, juodojo strazdo patino snapas geltonas, patelės juosvas.Daugelio paukščių pirštai, kurių turi 4, rečiau 3, su nagais – tai raginės ataugos. Pirštai kartu su pastaibiu dažniausiai turi raginį apdangalą, retai būna apaugę plunksnomis arba šereliais (pelėdos ir kiti). Raginis kojos apdangalas sudarytas iš žvynelių, kurie užeina kraštais vienas ant kito kaip žuvų žvynai (erelis žuvininkas), arba vietoje žvynelų būna daugiakampiai skydeliai, panašūs į tuos, kurie dengia roplių galvas. Plėšriųjų paukščių nagai būna dideli ir aštrūs, o medžiuose gyvenančių rūšių – plonesni ir ilgesni, nes tokiais nagais paukštis geriau išsilaiko ant šakų. Bėgiojančių paukščių, tokių kaip strutis, nagai platūs ir plokšti.
Būdingiausias paukščių raginis darinys – plunksnos. Jos paprastai dengia visą paukščio kūną, auga jos tik tam tikrose vietose – juostomis vadinamomis pterilijomis, tarp kurių yra beplunksnės juostos – apterijos. Toks netolygus plunksnų išsidėstymas palengvina raumenų darbą paukščiui skrendant. Plunksnos formuojasi dar paukščiui esant kiaušinyje. Gemale susidaro kaip gumburėlis, sudarytas iš mezodermos spenelio, kurį dengia storesnis epidermio ląstelių sluoksnis. Gumburėlis auga pasviręs atgal. Vėliau plunksnos užuomazgos pamatinė dalis grimzta į odą, o epidermio gaubtelis išsivysto į du skirtingus sluoksnius. Paviršinis sluoksnis tampa dygstančios plunksnos makštimi, o gilesnis – išilgai skaidosi į raginius virbalėlius. Mezodermos spenelis traukiasi. Išaugę virbalėliai praplėšia makšties viršunę ir šis darinys virsta gemaline pūkine plunksna. Ant šios plunksnos kotelio yra daug purių šakelių. Toks pūkinis apdangalas jauną paukštį saugo nuo šalčio ir jį gali nešioti keletą savaičių. Vėliau jaunikliams užauga kontūrinės plunksnos, jos formuojasi ant to paties spenelio po gemaliniu pūku, kurį vėliau išstumia. Viena iš šakelių auga greičiau ir virsta stiebu, o mažesnės šakelės lieka stiebo šonuose. Jaunikliai paprastai būna neryškių spalvų, patelės taip pat, tuo tarpu patinų šis apdaras gana spalvotas. Paukščio kūnas padengtas dengiamosiomis plunksnomis, saugančiomis nuo mechaninių pažeidimų. Jos taip pat svarbios kūno šilumai palaikyti. Plunksnos skirstomos į kontūrines, pūkines ir siūlines. Paukščiai taip pat turi supaprastėjusių plunksnų su redukuotomis vėtyklėmis – tai šereliai, išsidėstę žiočių kampuose prie šnervių ir akių. Plunksnos yra negyvas darinys, todėl jos susidėvi, išblunka ir keičiamos naujomis. Suaugę paukščiai šeriasi 1-3 kartus per metus, ypač pasibaigus veisimosi periodui.
Paukščiai turi tik dvi liaukas  – vieną ausies latake, o kitą antuodegyje vadinamą pasturgalinę liauką. Jos sekretu tepamos plunksnos, kad neįmirktų. Ši liauka ypač svarbi žąsiniams paukščiams, tuo tarpu vištinių, karvelių – sunykusi, o stručių ir einių – visai redukuota.
Paukščių skeletas pritaikytas skraidymui, todėl daugelis kaulų pripildyti oro, o kaulų čiulpai išnykę. Kaulai sudaro 8-9 proc. paukščių kūno svorio (plg. kai kurių žinduolių rūšių kaulai sudaro 30 proc. kūno svorio).
Stuburas ties liemeniu nelankstus, tačiau labai lankstus kaklas, kurį sudaro 11-25 slanksteliai. Krūtinės slanksteliai tarpusavyje susinėrę nejudamai. Kaklo šonkaulių likučiai, išskyrus keletą paskutiniųjų, prieaugę prie slankstelių. Krūtinės šonkauliai su išsivysčiusiomis kablinėmis ataugomis, apatinėje dalyje prisitvirtinę prie plataus krūtinkaulio, kurio apačioje yra stambi ketera. Tokia šonkaulių sandara susijusi su kvėpavimu – tarpšonkauliniai raumenys keičia paukščio krūtinės ląstos apimtį. Prie keteros prisitvirtinę stambūs poriniai raumenys nuleidžiantys sparnus. Silpnesni poraktikauliniai raumenys sparnus pakelia. Tokios keteros neturi neskraidantys paukščiai (strutis, kiviai). Taip pat gerai išvystyti kaklo ir krūtinės raumenys.
Juosmens slanksteliai yra susilieję ir priaugę prie pirmų kryžmens slankstelių. Prie jų taip pat priaugę ir keli pirmieji uodeginiai slanksteliai. Šie suaugę slanksteliai sudaro (11-12) susiformuoja jungtinį kryžmenį, prie kurio šonų priaugę klubakauliai. Uodegą sudaro 6-9 laisvi slanksteliai. Jos gale yra į viršų nukreipta kaulinė plokštelė, kuri susidarė iš paskutinių suaugusių slankstelių. Prie jos prisitvirtina vairuojamosios plunksnos.
Kaukolės kaulai vientisi, be siūlių, su didelėmis akiduobėmis ir plona tarpakiduobine pertvara, išsipūtusia smegenine dėže. Didžioji pakaušio anga, neporinis krumplys ir ausinės kapsulės pasistūmė į apačią dėl padidėjusių paukščių smegenų. Priekinė kaukolės dalis virto bedančiu spanu. kuris sudarytas iš dviejų dalių: viršutinės – antsnapio ir apatinės – posnapio; abi jos padengtos ragine makštimi (rhamphotheca). Antspanis su kaukole jungiasi plonomis priešžandinių kaulų išaugomis ir plonais nosikauliais. Paukščiai turi antrinį kietąjį gomurį, susiformavusį suaugus priešžandinių kaulų, viršutinių žandikaulių gomurinių raukšlių vidiniams kraštams. Klausos kaulelis tėra vienas, kaip ir roplių. Poliežuvinis skeletas labai supaprastėjęs, sudarytas iš pailgo kūno ir dviejų ilgų ragučių.
Pečių juostą sudaro raktikauliai, varnakauliai ir mentės. Visi šie kaulai svarbūs kaip tvirta atrama sparnams. Sparno skeletas sudarytas pagal penkiapirštės galūnės planą. Tik išlikę trys pirštai, o kiti kaip ir laisvi riešo kaulai yra suaugę. Abu raktikauliai suaugę į šakutę. Karakoidai remiasi į krūtinkaulį, mentės ilgos ir siauros.
Paukščių dubuo sudarytas iš plačių klubakaulių, priaugusių prie slankstelių, kurie sudaro sudėtingą kryžkaulį. Ilgi gaktikauliai pakrypę atgal ir yra lygiagretūs sėdynkauliams. Tai prisitaikymas prie vaikščiojimo dviem kojomis. Dubuo atviras, nes gaktikauliai su sėdynkauliais nesusijungia. Tai susiję su kiaušinių dėjimu, kad lengviau galėtų jį praleisti su stambiu kietu kevalu.
Paukščių koja – tipiška užpakalinė penkiapirštė galūnė, tačiau labai pakitusi. Šlaunikaulis ir blauzdikaulis ilgi, šlaunies raumuo tvirtas. Šlaunis trumpa ir pakrypusi įstrižai į priekį, todėl kelio sąnarį dengia pluksnos. Blauzda gerokai ilgesnė. Šeivikaulis sunykęs ir priaugęs išilgai blauzdikaulio. Suaugę čiurnakauliai sudaro pastaibį. Pėda lankstosi blauzdos atžvilgiu kaip roplių, bet kitoje vietoje nei pas žinduolius – per čiurnos vidurį. Kojos dažniausiai keturpirštės, pirmasis pirštas atlenktas atgal.
Paukščių gerai išsivysčiusios priekinės ir vidurinės smegenys bei smegenėlės. Gerai išsivysčiusi ir priekinių smegenų apatinė dalis – dryžuotieji kūnai. Stambūs vidurinių smegenų regėjimo gumburai padidėjusių smegenėlių nustumti į šonus. Nuo galvos smegenų atsišakoja 12 porų nervų.
Akys – svarbiausi orientacijos erdvėje organai. Turi apatinį ir viršutinį vokus bei mirksimąją membraną. Akys akiduobėse beveik nejuda. Tai kompensuojama dideliu kaklo lankstumu, pvz., pelėdos gali pasukti galvą 270 laipsnių kampu. Laisvai akis judinti gali tik pingvinai, kormoranai ir kai kurie kiti paukščiai. Paukščiai mato ne tik prieš save, bet ir kas yra šonuose bei iš dalies už jų. Nuo akies dugno į stiklakūnį įsiterpia atauga vadinama šukute (pectum), kurioje gausu kraujagyslių ir per ją maitinama tinklainė. Akies odeną palaiko žiedu išsidėsčiusios kremzlės arba kaulinės plokštelės. Daugeliui paukščių būdingas monokulinis regėjimas, o pelėdoms – binokulinis.
Klausos organą sudaro vidurinė ir vidinė ausis, tuo tarpu išorinė ausis menkai išsivysčiusi, nes būgninė membrana yra tik negilioje įduboje. Abu Eustachijaus vamzdžiai atsiveria į ryklę bendra anga. Ypač svarbi klausa naktiniams paukščiams. Paukščiai, gyvenantys tamsiose grotose (guacharai, Collocalia) orientuojasi garsų dėka – skleidžia ultragarso impulsus ir gaudo grįžtantį jų aidą.
Uoslė išsivysčiusi silpnai. Gerą uoslę turi kiviai, jų snapo gale yra šnervės. Šie paukščiai aktyvūs naktį ir maisto ieško uosdami. Skonio organus sudaro žiočių gilumoje esantys skonio svogūnėliai. Be to, žiotyse ir prie pasturgalinės liaukos, kloakoje ir raumenyse yra lytėjimo kūnelių.
Paukščių snapas yra viršutinio ir apatinio žandikaulio pailgėjimas. Snapą dengia raginė makštis (ramfoteka). Šiuolaikiniai paukščiai dantų neturi, jų snapo forma labai įvairi ir priklauso nuo mitybos. (pvz.: Antys turi snape į mažus spygliukus panašius į mažus dantukus, bet jie neturi nei šaknų nei kitų dantų požymių.Antys) Burnos ertmėje yra apragėjusiu galu liežuvis; čia atsiveria ir seilių liaukos. Žąsų ir ančių liežuvis mėsingas, o genių – laibas ir gali būti labai toli iškišamas. Kai kurių paukščių seilių liaukos gerai išsivysčiusios. Seilės gali būti naudojamos statant lizdą. Pavyzdžiui, salanganos visą lizdą padaro iš seilių. Paukščių stemplė apatinėje dalyje praplatėjusi ir vadinama gūžiu (lot. ingluvies). Jame laikomas prarytas, bet nepradėtas virškinti maistas. Dauginimosi periodu karvelių (patinų ir patelių) gūžio epitelis pastorėja, jo paviršinės ląstelės degeneruoja, virsta košele, vadinama „paukščių pienu“. Juo maitinami jaunikliai. Paukščiai maistą virškina 1-3 valandas, išmatos greit pašalinamos iš žarnyno, kad nesusidarytų bereikalingo balasto trukdančio skraidyti.
Skrandis sudarytas iš 2 dalių – liaukinės ir raumeninės. Liaukinėje dalyje išskiriamas liaukų sekretas, kuris pradeda virškinti maistą, o raumeninėje dalyje sutrinami grūdai, sėklos, nes jis išklotas ragine kutikula. Be to, čia būna prarytų akmenukų. Tokiame skrandyje kietas maistas sumalamas kaip girnomis. Iš skrandžio maistas patenka į plonąją žarną. Pradinė jos atkarpa vadinama dvylikapiršte žarna, į kurią atsiveria kasos ir kepenų latakai. Tarp plonosios ir storosios žarnos yra pora aklųjų ataugų. Jose bakterijos gamina vitaminus ir celiuliozę skaidančius fermentus. Storoji žarna trumpa, atsiveria į kloaką. Kloakos viršutinėje sienelėje yra aklina išauga fabricijaus maišelis, kuriame gaminamos limfinės ląstelės – limfocitai.
Paukščių kvėpavimo sistema yra viena sudėtingiausių iš visų organizmų. Paukščiams būdingas „dvigubas kvėpavimas“, nes jie turi du pagrindinius kvėpavimo organus – nedidelius plaučius ir oro maišus. Paukščiui įkvepiant, apie 75 % oro patenka tiesiai į šiuos oro maišus, iškvepiant, šis oras patenka į plaučius. Todėl plaučiai gauna oro tiek įkvepiant, tiek iškvepiant.
Paukščių trachėja ilga, apatinėje dalyje (kur šakojasi į bronchus) yra tik jiems būdingos apatinės gerklos (syrinx). Tai balso organas. Jis turi sukaulėjusius trachėjos žiedus ir išorines bei vidines membranas. Susitraukinėjant gerklų raumenims, membranos įsitempia ir nuo iškvepiamo oro virpa skleisdamos garsą. Kai kurie paukščiai apatinių gerklų neturi (stručiai, gandrai, grifai).
Plaučiai maži, neelastingi, priaugę prie krūtinės ląstos viršutinės dalies. Trachėja šakojasi į du bronchus, kurie patenka į atitinkamo plaučio apatinę dalį ir tęsiasi kaip pagrindinis bronchas (mezobronchas) per visą plautį. Nuo pagrindinio broncho atsišakoja antriniai bronchai, kurių dalis išsidėsto plaučio viršutinėje dalyje (ektobronchai), kiti apatinėje dalyje (entobronchai) ir dar keli – šonuose. Ekto- ir entobronchai jungiasi smulkesniais tretiniais bronchais (parabronchais). Nuo pastarųjų atsišakoja smulkiausi kvėpavimo takai – oriniai kapiliarai (bronchiolės). Jos šakojasi ir susipina į tankų tinklą. Oras tokiuose plaučiuose gali cirkuliuoti bet kuria kryptimi. Šis tinklas apipintas kraujo kapiliarų.
Oro maišai tai pagrindinio ir kai kurių antrinių bronchų išsiplėtusios plonasienės dalys, kurios yra už plaučių ribos. Bendras jų tūris daug kartų didesnis už plaučių tūrį. Jie įsiterpia tarp vidaus organų ir po kai kuriais raumenimis, o maišų atšakos prasiskverbia net į daugelį kaulų. Oro maišai skirstomi į du kaklo, vieną tarpraktinį, du krūtininius ir du stambius pilvinius maišus. Skeleto pneumatizacijai svarbiausi tarpraktinis (pečių juostos, žastikaulio ir krūtinės ląstos srityje) ir pilviniai (dubens srityje) esantys maišai.
Oro maišai naudojami kaip papildomi oro rezervuarai skrendant. Tupėdamas paukštis kvėpuoja keisdamas krūtinės ląstos tūrį. Šonkaulių raumenys ritmiškai didina arba mažina atstumą tarp krūtinkaulio ir stuburo. Taip išplečiami arba suspaudžiami oro maišai ir oras plaučiuose juda tai viena, tai kita kryptimi. Plasnojant periodiškai išplečiami arba suspaudžiami poraumeniniai maišai ir plaučiai vėdinami automatiškai. Oro maišai nardantiesm paukščiams leidžia ilgiau išbūti po vandeniu (pingvinams, narams). Suspausdami tai vieną, tai kitą maišą jie nekvėpuodami varinėja pro plaučius orą tol, kol suvartuoja deguonės atsargas. Iš oro maišų oras patenka ir į kaulus, todėl jie tampa lengvesni ir paukščiui lengviau pakilti į orą. Įsiterpę tarp raumenų jie mažina kūno dalių trynimąsi paukščiui skrendant. Taip pat svarbūs kūno temperatūros reguliacijai, nes paukščiai neturi prakaito liaukų.
Kraujotakos sistema nedaug skiriasi nuo žinduolių ar roplių, bet yra prisitaikiusi skraidymui. Paukščių kraujotakos būdingiausias požymis – visiškai atsiskyrusios širdies dešinioji veninė ir kairioji arterinės pusės. Iš dviejų aortos lankų išliko tik dešinysis, kuris prasideda kairiajame skilvelyje. Galutinai susiformavo du kraujo apytakos ratai; arterinis ir veninis kraujas nesimaišo, todėl organai aprūpinami tik arteriniu krauju. Tai pagerina medžiagų apykaita, pagyvina organizmo gyvybingumą. Visų žinomų paukščių rūšių kūno temperatūra yra pastovi, ji yra aukštesnė, negu žinduolių. Vidutiniškai ji yra 42,2 laipsnio. Vandens paukščių kiek žemesnė – apie 39 laipsnius, o pingvinių ir kivių dar žemesnė. Smulkių žvirblinių kūno temperatūra kartais siekia 45 laipsnius. Paukščių jaunikliai iš pradžių nesugeba palaikyti aukštos temperatūros, todėl, kad galėtų normaliai vystytis, juos turi šildyti tėvai.
Širdis labai didelė, roplių ji sudaro 0,2-0,3 % bendros kūno masės, erelio – iki 0,8 %, o smulkiųjų žvirblinių paukščių – dar didesnė. Stambiausią širdį turi kolibriai – jų širdies santykinė masė 2,4 %. Širdies plakimo dažnis priklauso nuo paukščio dydžio: stručio širdis plaka 178 kartų, vištos – 312, žvirblio – 460, kolibrio – daugiau kaip 1000 kartų per minutę. Mažesnių paukščių širdis turi atlikti sunkesnį darbą, kad palaikytų reikiamą kūnui šilumą. Širdis iš keturių kamerų – 2 prieširdžiai ir 2 skilveliai (kairysis arterinis ir dešinysis veninis). Nuo širdies atsišakoja trys arteriniai kamienai. Iš kairiojo skilvelio arterinis kraujas teka dešiniuoju aortos lanku į kūna, o iš dešiniojo – veninis kraujas teka į plaučius. Yra inkstų vartinės apytakos liekanos. Arterinis kraujas nesimaišo su veniniu.
Paukščiai kaip ir ropliai turi didelius, triskiaučius, į dubenį įsispraudusius inkstus. Šlapimas teka 2 šlapimtakiais į kloaką. Šlapimo pūslės nėra. Pagrindinis šlapimo produktas – šlapimo rūgštis, kuri mažai tirpsta vandenyje. Kloakoje iš šlapimo vanduo yra rezorbuojamas, todėl beveik visa šlapimo rūgštis iškrenta baltų nuosėdų pavidalu ir susimaišo su išmatomis. Dėl tokio vandens taupymo kai kurie paukščiai visai negeria vandens ir gali gyventi net dykumose. Be to, paukščiai neturi prakaito liaukų.
Paukščių patinai turi porą panašių į pupelę sėklidžių, kurios ramybės būsenoje labai mažos, bet atėjus veisimosi periodui jų tūris stipriai padidėja (pvz., varnėno iki 1500 kartų). Prie sėklidžių yra po nedidelę prielipą (epididymis) – tai pirminių inkstų liekana. Nuo jų, lygiagrečiai su šlapimtakiais, tęsiasi pora sėklatakių, atsiveriančių į kloaką. Kai kurių paukščių sėklatakių galai praplatėję sudarydami maišelius, kuriuose kaupiasi sperma. Daugelis paukščių patinų neturi kopuliacijos organų ir kopuliuojant sėkla perduodama tiesiog iš patino kloakos į patelės kloaką. Išsivysčiusį vyrišką kopuliacijos organą (penis), susiformavusį iš kloakos dugno, turi strutis, kivis, žąsiniai paukščiai. Tokį organą išorėn išverčia ir įtraukia raumenų pagalba.
Patelių funkcionuoja tik kairioji kiaušidė ir kairysis kiaušintakis. Todėl patelei lengviau produkuoti stambius kietu kevalu kiaušinius, kurie ilgai būna kiaušintakyje. Kai kurių plėšriųjų ir papūginių paukščių patelės turi ir dešiniuosius reprodukcinius organus. Kiaušidė šalia inksto, artėjant veisimosi laikotarpiui ji padidėja, nes bręstančiose kiaušialąstėse (oocituose) kaupiasi daug trynio. Oocitas (atsipalaidavęs iš kiaušidės atsiduria kiaušintakyje, čia po tam tikrų pakitimų oocito branduolyje virsta kiaušiniu ir apvaisinamas sermatozoido. Ilgame kiaušintakyje yra įvairių liaukų, kurios po apvaisnimo apgaubia kiaušialąstę pirma baltyminiu sluoksniu, po to dviem plonomis pergamentinėmis plėvelėmis. Tuomet kiaušinis patenka į išsiplėtusią raumeningą kiaušintakio dalį – gimdą, kurioje iš liaukų išskyrų susiformuoja kietas kiaušinio kevalo lukštas, kurį nudažo pigmentai. Susiformavęs kiaušinis patenka į kloaką, o iš ten į aplinką. Vištos kiaušinis kiaušintakiu slenka maždaug parą. Tuo tarpu karvelių per beveik dvi paras. Gegutė ir kai kurie kiti paukščiai gali sulaikyti kiaušinį kiaušintakyje iki tam tikro momento.
Ivanauskas, T., Lietuvos paukščiai, I tomas. Vilnius: Valstybinė politinės ir mokslinės literatūros leidykla, 1957.
Logminas, V., Prūsaitė, J., Virbickas, J. Vadovas Lietuvos stuburiniams pažinti. Vilnius: Mokslas, 1982.
Bani, G., Aritio, L.B., Zoologija, stuburiniai. Iliustruotasis atlasas. Šviesa: Kaunas, 2000.

Pinatubas (tagal. Bundok Pinatubo) – aktyvus ugnikalnis (stratovulkanas) Filipinuose, Lusono saloje, Sambaleso, Tarlako ir Pampangos provincijų sandūroje, netoli Ancheleso miesto. Aukštis 1486 m. (iki 1991 m. išsiveržimo – 1745 m). Sudarytas iš andezito ir dacito.
Pagarsėjo savo paskutiniu niokojančiu išsiveržimu, kuris po 611 metų pertraukos įvyko 1991 m. birželio 12 d., tai antras pagal dydį XX a. ugnikalnių išsiveržimas. Dėl tikslios išsiveržimo prognozės dešimtys tūkstančių žmonių iš ugnikalnio apylinkių buvo evakuoti. Nepaisant to, išsiveržimo metu ir nuo susijusių pasekmių žuvo mažiausiai 875 žmonės. Be to, apylinkės buvo smarkiai apniokotos piroklastinių srautų, pelenų bei vėliau susidariusių laharų.
Išsiveržimo poveikis buvo jaučiamas visame pasaulyje. Jo metu į stratosferą išmestas didžiulis kiekis aerozolių, kurį galima palyginti tik su Krakatau išsiveržimu 1883 m. Keletą mėnesių po išsiveržimo atmosferoje susidarė globalus sieros rūgšties turintis rūko sluoksnis. Temperatūra nukrito apie pusę laipsnio ir stipriai ardomai buvo paveiktas ozono sluoksnis.
Pinatubo pavadinimas tagalų ir sambalų kalbomis reiškia „turintis augti“. Šio pavadinimo etimologija siejama su 1500 m. išsiveržimu, tačiau apie išsiveržimą nėra jokių legendų, pasakojimų tarp vietinių gyventojų. Taip pat manoma, kad pavadinimas galėjo kilti nuo derlingų Pinatubo šlaitų, kur gerai auga sodinamos kultūros.
Ugnikalnis yra susidaręs Filipinų ir Eurazijos plokščių sandūroje. Eurazinė plokštė grimzta po Filipinų plokšte ir taip susidaro subdukcinė zona iš kurios kylanti magma maitina palei sandūros juostą esančius ugnikalnius, kurie sudaro ugnikalnių grandinę Lusono salos vakaruose. Ši ugnikalnių grandinė savo ruožtu įeina į vadinamąjį Ramiojo vandenyno Ugnies Žiedą.
Nors apie Pinatubo išsiveržimus iki 1991 m. jokių rašytinių duomenų nėra, tačiau keletas aetų tautos žmonių pasakojo, kad jų protėviai minėjo apie kalno aktyvumą. Pinatubas iki 1991 m. buvo geoterminė zona ir nedideli dujų išsiveržimai vykdavo anksčiau. Geologai Pinatubo veiklą skirsto į dvi eras: senovinę ir dabartinę.
Kalno aktyvumas prasidėjo prieš 1,1 mln. metų. To meto kalno aukštis buvo apie 2300 m. Ano meto veiklos palikimas – vulkaniniai kamščiai, lavos laukai. Pinatubo veikla sustojo prieš 45 tūkst. metų.
Po 10 tūkst. metų prasidėjo naujas veiklos periodas. Pinatubas atgimė galingu išsiveržimu (25 km³ medžiagų), išmesdamas piroklastus, kurie šlaitus uždengė 100 m storiu. O magmos židinio medžiagai iškilus į paviršių, pasidarė didelė kaldera. Taip pat dideli išsiveržimai įvyko prieš 17 000, 9000, 6000-5000, 3900-2000 metų. Visi šie išsiveržimai buvo galingi, ugnikalnis jų metu išmesdavo virš 10 km³ medžiagų. Mokslininkai nustatė, kad paskutinis išsiveržimas iki 1991 m. įvyko apie 500-uosius metus. Nuo to laiko šlaitai apaugo džiunglėmis, kalnas erodavo ir buvo laikomas snaudžiančiu.
1565 m. ispanams užkariavus Filipinus, kalnas tapo prieglobsčiu nuo ispanų besislepiantiems vietiniams gyventojas aetams, nes tuo metu buvo apaugęs tankiu mišku.
Iki 1991 m. išsiveržimo Pinatubas buvo mažai kam žinomas kalnas, nežinomas net tolimesnių apylinkių gyventojams, iškilęs į 1745 m aukštį virš jūros lygio. Tai tik 600 metrų aukščiau už aplinkines lygumas ir tik 200 m aukščiau už aplinkines kalnų viršūnes, užstojančias Pinatubą. Ugnikalnio šlaituose gyveno aetų tautos žmonės, kurie vertėsi žemdirbyste (ypač ryžių ir rugių auginimu). Vulkano papėdėje gyveno apie 30 tūkst. gyventojų, įsikūrusių kaimuose ir barangajuose. O 40 km spinduliu apie Pinatubą gyveno apie 0,5 mln. gyventojų, į šią teritoriją įėjo Ancheleso miestas (150 tūkst. gyv.) ir Klarko oro bazė (20 tūkst.). Papėdėje vešėjo tropinių miškų ekosistema, pašlaitėse prasidėjo keletas upių (vėliau dėl laharų ir nuosėdų upių ir miško eksosistemos labai nukentėjo).
1990 m. liepos 16 d. Lusono salą sudrebino galingas 7,8 balo žemės drebėjimas. Netrukus po jo iš Pinatubo ėmė veržtis dujų ir dūmų srovė. 1991 m. kovo 15 d. vėl įvyko keletas žemės drebėjimų, o balandžio 2 d. Pinatubas galutinai pabudo. Ugnikalnis į dangų išmetė 1,5 km aukščio dūmų stulpą. Netrukus visos apylinkės buvo užklotos stora pelenų danga. Gegužę Pinatubas pradėjo skleisti sieros dioksidą (gegužės 28 d. net 5000 t per dieną). Birželio 3 d. pradėjo veržtis magma, ugnikalnyje prasidėjo sprogimai. Birželio 7 d. pelenų stulpas pasiekė 7 km aukštį. Ugnikalnio veikla atidžiai buvo stebima Filipinų vulkanologijos ir seismologijos instituto, o evakuacija pradėta instituto direktoriui Raymundo Punongbayan perspėjus apie didesnius išsiveržimus. 40 km spinduliu apie Pinatubą pradėta gyventojų evakuacija, daugelis gyventojų perkelti į laikinas stovyklas Maniloje ir Keson Sityje. Birželio 15 d. įvyko klimaksinis išsiveržimas. Prasidėjo stiprūs požeminiai smūgiai. Piroklastai pasiekė 16 km spindulį, viską naikindami savo kelyje. Be to, tą pačią dieną Lusono salą užgriuvo galingas taifūnas Yunya. Piroklastų srautai susimaišė su vandeniu ir kilo dideli laharai (purvo nuošliaužos). Praktiškai visą salą padengė pelenai. Jie taip pat krito ir Pietų Kinijos jūroje, Indokinijoje. Birželio 15 d. vakare Pinatubas pradėjo rimti.
Vulkanologai apskaičiavo, kad išsiveržimo metu buvo išmesta: 800 tūkst. t cinko, 600 tūkst. t vario, 550 tūkst. t chromo, 300 tūkst. t nikelio, 100 tūkst. t švino, 10 tūkst. t arseno, 1000 t kadmio ir 800 t gyvsidabrio.
Išsiveržimo metu išmesta 10 km³ medžiagų. Tai antras pagal galingumą XX a. išsiveržimas po Novaruptos 1912 m. ir 10 kartų didesnis nei Šv. Elenos išsiveržimas 1980 m. Vulkano viršukalnę pakeitė 2,5 km pločio kaldera. Kalno aukštis pažemėjo 260 m.
Išsiveržimo metu žuvo šimtai žmonių, dauguma nuo pelenų masės įlūžus namo stogui. Laiku pradėta evakuacija išgelbėjo gyvybes tūkstančiams. Išsiveržimas sudavė skaudų smūgį Filipinų ekonomikai. Šalis patyrė milijardų pesų nuostolį dėl sugriautų pastatų, kelių, tiltų, užtvankų. Išsiveržimo metu paveikti buvo ~2,1 mln. gyventojų, kurie neteko būsto, patyrė nuostolių. ~8000 namų sugriauta visiškai, 73 tūkst. pažeista. Žlugo miškų atsodinimo projektai, nes laharai, piroklastai, pelenai sunaikino 37 tūkst. akrų miško. Smarkiai nukentėjo žemės ūkis (prarastas ryžių derlius, žuvo daug naminių gyvulių). Dėl susidariusios humanitarinės krizės išplito ligos, sutriko švietimo, socialinė sistema.
Galingas išsiveržimas paveikė ir atmosferą. Dėl didelių sieros dioksido kiekių prasidėjo rūgštūs lietūs. Dėl daugybės dalelių, pasklidusių po atmosferą albedas padidėjo 5 %. Dėl to šiaurės pusrutulyje temperatūros nukrito 0,5-0,6 °C, o visoje planetoje 0,4 °C. Labai smarkiai paveiktas ozono sluoksnis. 1992 m. Ozono skylė virš Antarktidos buvo didžiausia iš iki tol užfiksuotų atvejų. Prie atmosferos taršos prisidėjo ir galingas Hadisono ugnikalnio išsiveržimas Čilėje.
Po klimaksinio 1991 m. išsiveržimo Pinatubas toliau buvo aktyvus. Aktyvumas tęsėsi iki 1992 m. liepos, kai susidarė naujas lavos kamštis kalderoje. Aetų žmonės, grįžę neberado savo namų ir turėjo glaustis valdžios įrengtuose laikinose pastogėse. Iškilo didelė bedarbystė, kadangi buvę laukai tapo nebetinkami žemdirbystei.
Kalderoje susidarė kraterio ežeras, o lavos kamštis tapo sala. Ežeras buvo karštas (40 °C) ir rūgštus (2 pH), bet vėliau lietaus vanduo praskiedė ir atšaldė ežerą.
Ežeras pastoviai prisipildydavo vandens ir kiekvienais metais lygis kilo apie 10 m. 2001 m. jo tūris siekė 250 mln. m³ . Sunerimus dėl dar vienos katastrofos, kuri būtų kilus įskilus kalderos sienai, o vanduo susimaišęs su purvu užlietų slėnį, buvo evakuota 40 000 vietinių gyventojų ir pradėta kasti kanalą, skirtą nuleisti apie ketvirtadalį ežero vandens. 2001 m. rugsėjį kanalas buvo baigtas, o žmonės po truputį grįžo namo.

Pink Floyd – anglų psichodelinio, progresyviojo, avangardinio roko grupė, gyvuojanti nuo 1964 metų. Viena sėkmingiausių roko grupių, pardavusi daugiau nei 200 milijonų albumų pasaulyje ir apie 74,5 milijono vien tik JAV.
Kytas „Sidas“ Beretas (Roger Keith „Syd“ Barrett) – gitara, vokalas (1964–1968 m.)
Rodžeris Votersas (Roger Waters) – bosinė gitara, vokalas (1964–1985 m., ir vienas pasirodymas 2005 metais).
Ričardas Raitas (Richard Wright) – klavišiniai, vokalas (1964–1981 ir nuo 1987 m.)
Pink Floyd šaknys siekia 1963 metus. Grupė, suburta R. Voterso, kuris tuo metu įstojo į Regent Street Polytechnic studijuoti architektūrą, iniciatyva. Pink Floyd branduoliu tapo Sigma 6, kur be R. Voterso (gitara) grojo dar du architektūros studentai – R. Raitas (klavišiniai) ir N. Meisonas (mušamieji) bei Klaivas Metkalfas (Clive Metcalfe) (bosinė gitara), Bobas Klose’as (Bob Klose) (gitara), Džiuljeta Geil (Juliette Gale) (vokalas) ir Keitas Noblas (Keith Noble) (vokalas). Grupė dažnai keitė pavadinimus („The Tea Set“, „T Set“, „The Architectural Abdabs“, „The Screaming Abdabs“, „The Abdabs“ ir t. t.) bei muzikantus, koncertavo kavinėse ir klubuose grodami britiškąjį ritmenbliuzą. Išėjus iš grupės Klaivui ir Keit, R. Votersas nusprendė į grupę pakviesti seną pažįstamą iš Kembridžo laikų Keitą Beretą. Keitas rašė siurrealistines eiles ir buvo neįprasta asmenybė. Gana greitai K. Beretas tapo ketverto varomąja jėga. 1964 metais nusistovėjo K. Bereto, R. Voterso, R. Raito ir N. Meisono ketveriukė, kuri ir tapo pirmąja „The Pink Floyd Sound“ sudėtimi. Pavadinimas Pink Floyd – tai dviejų K. Bereto mėgstamų bliuzmenų, P. Andersono (Pink Anderson) ir F. Kaunsilo (Floyd Council), vardai.
Sceninis grupės debiutas įvyko 1964 m. pabaigoje Londono klube „Countdown“. Nuo 1966 m. kovo mėn. „The Pink Floyd Sound“ pastoviai grojo Londono klube „Marquee“, kiekvieną sekmadienį dalyvavo psichodeliniame šou „Spontaneous Underground“. Tuo metu grupė daugiausiai grojo bliuzo stiliaus muziką, tačiau garsėjo savo ilgomis improvizacijomis, staigiais perėjimais nuo gražios melodijos į disonansą, įvairiais gitaros ir teksto eksperimentais. Scenoje grupė viena iš pirmųjų pradėjo aktyviai naudoti šviesos (skaidrių projektorių) ir pirotechnikos efektus. Dar 1966 m. grupė pakeitė stilių į psichodelinį roką, kurį papildė siurrealistiniai, dažnai vaikiški K. Bereto tekstai. 1966 m. spalio 31 d. muzikantai pasirašė oficialią bendradarbiavimo sutartį su vadybininkais E. Kingu (Andrew King) ir P. Dženeru (Peter Jenner), kurie išsireikalavo sutrumpinti grupės pavadinimą iki „The Pink Floyd“. Naujuoju grupės pavadinimu muzikantai debiutavo gruodžio 23 d. „UFO“ klube. Po kurio laiko buvo atsisakyta artikelio ir grupės pavadinimas įgavo dabartinį vaizdą.
1966 m. pabaigoje grupė kviečiama parašyti muziką P. Vaithedo (Peter Whitehead) filme „Tonite Let’s All Make Love In London“. Panaudotos tik dvi trumpos „Interstellar Overdrive“ () ir „Nick’s Boogie“ kompozicijų dalys, bet filmo dėka pavyko įrašyti keturių grupės dainų studijinius įrašus („Arnold Layne“, „Let’s Roll Another One“, „Interstellar Overdrive“ ir „Nick’s Boogie“). Įrašymas vyko 1967 m. sausio 11, 12 d. 
1967 m. kovo 11 d. išleistas pirmas oficialus grupės singlas „Arnold Layne“ užėmė Jungtinėje Karalystėje 20 vietą, o birželio mėn. antras singlas „See Emily Play“ pasiekė net 6 vietą. Nenuostabu, kad 1967 m. rugpjūčio 5 d. pasirodžius pirmajam Pink Floyd albumui „The Piper At The Gates Of Dawn“, sulaukė daugiau klausytojų dėmesio. Albumas iš karto pakliuvo į J. Karalystės Top 10. 1967 m. rugsėjį Pink Floyd išvyksta trumpų gastrolių į Airiją, o spalį pirmą kartą išvyksta gastrolių į JAV (albumas „The Piper At The Gates Of Dawn“ pagal perkamumą čia teužėmė 131 vietą). Lapkričio 2 d. Pink Floyd koncertuoja San Francisko klube „Winterland“ kartu su žymiausia roko muzikos vokaliste Dž. Džoplin (Janis Joplin). Koncertai JAV atskleidė kai kurias K. Bereto problemas, – polinkį į narkotikus, tarp jų ir į LSD. Jis tapo nenuspėjamas, dažnai staiga nustodavo groti koncerto metu, o laidoje „American Bandstand“ atliekant „Arnold Layne“, negalėjo pataikyti į fonogramą. 1967 m. lapkričio 18 d. išėjęs singlas „Apples and Oranges“ visų nuostabai nepakliuvo į geriausių dainų sąrašus ir nenuostabu, nes K. Beretas veikiamas stiprių narkotikų buvo atitolęs nuo tikrovės ir tai pastebėjo roko muzikos gerbėjai. Padėtį bandyta spręsti priimant naują gitaristą Davidą Gilmorą (David Gilmour), kuris turėjo užpildyti K. Bereto „išsidirbinėjimus“ pasirodymuose, tuo tarpu K. Beretas galėjo toliau užsiimti kūryba. Kažkada būtent D. Gilmoras išmokė K. Beretą profesionaliai groti gitara. Tačiau dėl ypač didėjančio K. Bereto kompozicijų sudėtingumo, grupė atsisakė K. Bereto paslaugų. Paskutinis koncertas su K. Beretu įvyko 1968 m. sausio 20 d., o sausio 26 d. Pink Floyd vėl pasirodė kaip ketveriukė – šįkart tai buvo R. Votersas, D. Gilmoras, R. Raitas ir N. Meisonas.
Po gana sėkmingų dviejų solo albumų („The Madcap Laughs“ ir „Barrett“) įrašytų su D. Gilmoro, R. Voterso ir R. Raito pagalba, 1971 m. K. Beretas užsisklendė savyje, tyliai gyveno gimtajame Kembridže daugiau nei 35 metus. 2006 m. liepos 7 d. Keitas Beretas mirė nuo diabeto komplikacijų.
Naujasis grupės narys tapo ne tik gitaristu, vokalistu, bet ir kompozitoriumi. Dar kurį laiką Pink Floyd koncertavo penkiese, kol 1968 m. balandžio 6 d. K. Beretas oficialiai paskelbė apie savo pasitraukimą iš grupės. Kartu grupę paliko vadybininkai E. Kingas ir P. Dženeras, galvoję apie greitą grupės veiklos saulėlydį. Bet 1968 m. birželio 29 d. pasaulį išvydo antras Pink Floyd albumas „A Saucerful of Secrets“ (J. Karalystė – 9 vieta). Į albumą pateko tik viena K. Bereto parašyta daina „Jugband Blues“. Nuo 1968 m. birželio iki spalio Pink Floyd gastroliuoja po JAV. Spalį Jungtinėje Karalystėje įvyksta dokumentinio filmo premjera „Tonite Let’s All Make Love in London“ apie Swinging Londoną, kuriame atliekamos trys Pink Floyd dainos. Bendradarbiavimas su kinematografija tęsiasi ir 1969 m. liepą Pink Floyd parašo muziką B. Šrioderio (Barbet Schroeder) filmui „More“, o albumas „Music from the Film More“ išleidžiamas liepos 27 d. Pink Floyd koncertinis šou plečiasi, tuo pačiu tęsiasi ir eksperimentai su garsu. Koncertų salėse pastatomos dvi papildomos garso kolonėlės už klausytojų nugaros, kad atsirastų dvigubas stereo efektas – primityvi kvadro garso sistema. Šie metai paženklinti ir kitu Pink Floyd kūriniu – dvigubu „Ummagumma“ albumu. Pirmoji plokštelė – gyvai įrašytos dainos, tuo tarpu antrajai pusei kiekvienas narys sukūrė po maždaug 10 min. ilgio kompoziciją. „Ummagumma“ buvo sklidina psichodelinių eksperimentų su garsais, triukš­mais ir žodžiais, elektroninės mistikos ir meditacijų, tačiau tuometinės avangardistinės muzikos kontekste atrodė kiek naivokai. Albumas, kurį kritikai pripažino nevykusiu, publikai patiko. Jungtinėje Karalystėje „Ummagumma“ užėmė net 5 vietą, o JAV pateko į Top 100 ir pakilo iki 74 vietos. Tuo metu buvo pats hipių eros aukso amžius ir ši maištinga, desperatiška, paslaptinga muzika atitiko tuometinio jaunimo nuotaikas.
1970 m. kovo mėn. Pink Floyd parašė muziką M. Antonioni (Michelangelo Antonioni) filmui „Zabriskie Point“. Didžioji dalis medžiagos buvo kūrėjų atmesta, bet filme panaudotos įžymios koncertinės kompozicijos „Careful With That Axe Eugene“, „Come in Number 51“ ir „Your Time is Up“. Į filmą nepatekusi 17 minučių „The Violent Sequence“ ištrauka, kurios pagrindinę kurinio dalį parašė R. Raitas, paskui tapo dainos „Us and Them“ iš albumo „The Dark Side of the Moon“ pagrindu. 1970 m. spalio 10 d. prekyboje pasirodė nauja grupės plokštelė „Atom Heart Mother“ (J. Karalystė – 1 vieta, JAV – 55 vieta). Pirmoje plokštelės pusėje buvo sudėtinga choro ir pučiamųjų orkestro aranžuotė, kitoje plokštelės pusėje girdime pastoralines balades ir elektroninių garsų kaskadomis pratrūkstančius, natūralistiniais efektais kunkuliuojančius kūrinius, kaip „Alan’s Psychedelic Breakfast“.
1971 m. spalio 30 d. pasirodo albumas „Meddle“ (J. Karalystė – 3 vieta, JAV – 70 vieta). Muzika jame mažiau psichodelinė, bet būtent jame muzikantai atrado aukso vidurį tarp elektroninio eksperimentavimo mokslinės fantastikos dvasia ir nuoširdžių baladžių. „Meddle“ įnešė ryškius Pink Floyd kūrybos bruožus 1973–1979 metų periodui: R. Voterso pulsuojantis bosas, smūginė ir tuo pačiu prasiskverbianti D. Gilmoro gitara, fantastiškai žaismingi R. Raito sintezatoriaus garsai ir galingas N. Meisono grojimas mušamaisiais. Pačios ryškiausios albumo vietos – instrumentinė pjesė „One of These Days“ su nedideliu teksto fragmentu viduryje ir grandiozinė pjesė „Echoes“, sudėliota iš keistų garsų, paukščių klyksmų ir sunkių roko fragmentų. Jai skirta visa plokštelės antra pusė.
1971 m. taip pat vyko pirmojo grupės filmo „Live At Pompeii“ filmavimas (režisierius A. Mabenas (Adrian Maben)). Filmas tarsi koncertas vyko apgriuvusiame Pompėjos didžiajame amfiteatre be žiūrovų. Kritikai jį pavadino kaip vizualinį eksperimentą su nepakartojamais Pompėjos ir Vezuvijaus vaizdais, kuriuose jaudinanti Pink Floyd muzika atsidūrė antrame plane. Pink Floyd nariai niekada nebuvo abejingi vizualiniam savo kūrybos apipavidalinimui. Apie koncertų scenografiją ir šviesos efektus tiesiog sklido legendos. Verta prisiminti Londone 1971 m. gegužės 15 d. „Crystal Palace Bowl“ vykusį koncertą, kuris žaižaravo fantastiškais fejerverkais. 1972 m. vasarį Pink Floyd rašo muziką B. Šrioderio filmui „La Vallée“, o albumas su filmo muzika „Obscured by Clouds“ prekyboje pasirodo birželio 3 d. (J. Karalystė – 6 vieta, JAV – 46 vieta). Tai buvo pirmas Pink Floyd albumas pasiekęs JAV Top 50.
Albumas „Meddle“ atvėrė kelią naujam Pink Floyd laikotarpiui. Būtent tuo metu brendo mintys vienam populiariausių albumų istorijoje – „The Dark Side of the Moon“ (Tamsioji mėnulio pusė), išleistam 1973 m. kovo 24 d. (J. Karalystė – 2 vieta (sąrašuose 310 savaičių), JAV – 1 vieta (sąrašuose 741 savaitę – t. y. beveik 15 metų, neturintis analogo pasaulyje)). Tai pirmasis koncepcinis Pink Floyd darbas, apimantis temas, kurioms neįmanoma pasipriešinti – senatvė, mirtis, pinigų įtaka žmonijai, smurtas, karas ir galiausiai beprotystė. Šio albumo dėka grupėje išryškėjo Rodžerio Voterso, sukūrusio beveik visus tekstus, figūra. Albumas „The Dark Side of the Moon“ turi kelias savo triumfo dedamąsias:
tai dainų tekstai, išreiškiantys vieną konceptualią idėją: papasakoti apie šiuolaikinės visuomenės problemas. Daina „Time“ skirta jaunajai kartai, kuri mano, kad pas juos atsargoje visa amžinybė. Bet anksčiau ar vėliau ateina praregėjimas: „Tu jaunas ir gyvenimas ilgas – yra laiko užmušti dieną. Bet kartą tu pastebi, kad dešimt metų liko praeityje. Niekas nepasakė tau, kada bėgti – praleistas starto signalas“. Dainoje „Us and Them“ kalbama apie generolus, „žaidžiančius“ tikrus karus. O kol vyksta pasaulio padalinimas, tūkstančiai žmonių miršta iš bado. Išsigelbėti galima tik kitoje Mėnulio pusėje (daina „Brain Damage“), bet žodžiai skambantys pačioje albumo pabaigoje, atskleidžia bet kokio pabėgimo beprasmiškumą: „Iš tikrųjų Mėnulis neturi kitos pusės“;
pačios muzikos pateikimo forma. Muzikantai sukūrė kelias įsimintinas kompozicijas, kurias galima panaudoti TV ir radijo užsklandai, panaudoti reklamai. Pvz.: R. Raito daina „The Great Gig in the Sky“ skambėjo vaistų nuo galvos skausmo reklamoje;
sėkmingas komandos parinkimas. Aukščiausios kokybės garso skambėjimas – garso režisieriaus A. Parsono (Alan Parsons) nuopelnas. Saksofonininkas D. Peris (Dick Parry) įnešė naujų spalvų Pink Floyd muzikinėje partitūroje, sugrodamas „Money“ ir „Us and Them“. Na ir žinoma negalima užmiršti K. Tori (Clare Torry) vokalo dainoje „The Great Gig in the Sky“;
Nuostabus albumo muzikinis apipavidalinimas. Fonogramoje naudojamas širdies plakimas, laikrodžio dūžiai, monetų skambesys, užkrečiantis juokas po perklausos palieka neišdildomą prisiminimą. Albume „The Dark Side of the Moon“ pirmą kartą panaudoti stereo efektai, nes tuo metu jau buvo pereinama prie stereo grotuvų.„The Dark Side of the Moon“ buvo tikra sensacija, o „The Rolling Stone Record Guide“ naująjį Pink Floyd albumą pavadino tiesiog šedevru! Neapšviestosios Mėnulio pusės metafora bene taikliausiai nusako apskritai visos Pink Floyd kūrybos temą. Pink Floyd galingu muzikos prožektoriumi apšviečia tai, kas užtemdyta, pas­lėpta, užslopinta mumyse ir aplink mus. Vienišių ir nusivylusių­jų, savižudžių ir lunatikų, pamišėlių ir mirtininkų, narkomanų ir valkatų neaprėpiami sielų peizažai sušvyti aklinoje tamsoje. Ekshibicionistinis apnuogintos dvasios demonstravimas, mazochistiniai mėgavimosi kančia ritualai, anarchistinis gėrėjimasis pakrikusia psichika – tai būdingiausi pastarųjų dešimtmečių kontrkultūros atributai. Albume „The Dark Side of the Moon“ visa tai dar susipina su klampia siaubo filmų stilistika, sapnų metafizika, racionaliomis mokslinės fantastikos erdvėmis ir populiariąja psichoanalize.
1974 m. Pink Floyd nesiryžo išleisti naujo albumo, per daug aukštai buvo iškelta kartelė po „The Dark Side of the Moon“. Muzikantai išvyko gastroliuoti ir prie naujojo albumo pradėjo dirbti tik 1975 m. pradžioje. Septintas grupės albumas „Wish You Were Here“ (Norėčiau, kad būtum čia) išleistas 1975 m. sausio 15 d. (J. Karalystė – 1 vieta JAV – 1 vieta). Jame parodoma tamsioji muzikos pasaulio pusė, jos poveikis atlikėjams. Albumą galima pavadinti konceptualiu, dainų tekstuose kalbama apie jauną gitaristą, svajojusį tapti roko žvaigžde. Galų gale jis tampa įžymybe, bet už tai sumoka proto aptemimu. Iš teksto aišku, kad tas muzikantas – S. Beretas, nors patys Pink Floyd tvirtina, kad S. Beretui skirta tik daina „Shine On You Crazy Diamond“.
1976 m. balandį grupė pradeda ruošti naują albumą „Animals“ (Gyvuliai). Visada kritiškai nusistatęs R. Votersas ėmėsi išjuokti šiuolaikinę visuomenę. Supantį pasaulį jis pateikė kaip socialinius protus, kur skirtingi žmonių tipai, metaforomis išreiškiami per gyvūnus – kiaules (politikai, valdininkai ir diktatoriai), šunis (armija ir policija) ir avis (likusi visuomenė). Tokios metaforos buvo pasirinktos neatsitiktinai – R. Votersą iš dalies įkvėpė G.Orvelo kūryba, o tiksliau vienas iš žymiausių jo kūrinių – „Gyvulių ūkis“. Vienintelis skirtumas yra tas, jog G. Orvelo kritikos ir pašiepimo taikiklyje buvo komunizmas, tuo tarpu R. Votersas gyvulių metaforas panaudojo kritikuodamas kapitalistinę visuomenę. Pardavime albumas pasirodė 1977 m. sausio 23 d. (J. Karalystė – 2 vieta JAV – 3 vieta) sutapęs su grupės koncertiniu turu, kuris tęsėsi iki liepos 6 d. Grupė per koncertus pradėjo skraidinti milžinišką helio pripūstą kiaulę, kuri vėliau tapo jų simboliu. Nors Pink Floyd autoritetas buvo nepriekaištingas, viduje prasidėjo trintis tarp grupės lyderio R. Voterso ir kitų grupės narių. 1977 m. kūrybiniame procese D. Gilmoro, R. Raito ir N. Meisono indėlis tapo minimalus, tad pastarieji pradėjo realizuoti save ne Pink Floyd grupėje. N. Meisonas dirbo prodiuseriu išleidžiant pankroko grupės „The Damned“ albumą „Music for Pleasure“, o po metų – prodiuserio padėjėju progresyvaus roko gitaros virtuozo S. Hileidžo (Steve Hillage) diską „Green“. D. Gilmoras atrado naują intelektualią roko žvaigždę K. Buš, o 1978 m. gegužę išėjo pirmas D. Gilmoro solinis albumas „David Gilmour“, o R. Raitas 1978 m. lapkritį debiutavo su albumu „Wet Dream“.
Iš tikrųjų grupė nebaigė savo egzistavimo ne dėl vidaus nesutarimų, o dėl investicinės kompanijos „Norton Warburg“, kuri finansavo grupės gastroles ir albumų leidybą, finansinių machinacijų ir bankroto. Bet ir tokiomis sudėtingomis sąlygomis grupė sugebėjo įrašyti ir išleisti dvigubą albumą „The Wall“ (Siena), kuris savo populiarumu lygintinas tik su „The Dark Side of the Moon“. Albumas išleistas 1979 m. lapkričio 30 d. (J. Karalystė – 3 vieta JAV – 1 vieta), o kompozicija „Another Brick in the Wall (Part 2)” (J. Karalystė – 1 vieta JAV – 1 vieta) – kaip singlas, kuris tapo pačiu sėkmingiausiu singlu Pink Floyd istorijoje. Albumas „The Wall“ parodė, kad R. Voterso požiūris į aplinkinį pasaulį liko toks pat. Dvigubos plokštelės herojus Pinkas nuo mokyklinio suolo esąs įtrauktas į suaugusiųjų pasaulį, pilną žiaurumo ir veidmainystės. Ten mokytojas tyčiojasi iš mokinių, krenta bombos ant valstybių, o jauni niekšeliai laiko baimėje taikius gyventojus. Sienos įvaizdis daugiareikšmis, – tai ir kliūtis, skirianti du draugus, ir nesutriuškinamos policinės valstybės sistemos simbolis, ir simbolinis, reiškiantis viso pasaulio gyventojus, kai kiekvienas iš jų – maža plyta. Herojus nenori dalyvauti Sienos statyboje ir svajoja ją sugriauti. Jį teisia, pripažįsta kaltu ir nuteisia iki gyvos galvos už Sienos. To paties pavadinimo filme, kurio premjera įvyko 1982 m. (režisierius A. Parkeris (Alan Parker), o pagrindinę rolę atliko B. Geldotas (Bob Geldof) iš „The Boomtown Rats”), Siena griūna, o jos smulkias daleles išsinešioja vaikai. Filme gvildenamos socialinės, visuomeninės problemos ir pasakojama apie kare tėvo netekusį vaiką, kuris tarsi atsitveria nuo pasaulio siena.
1980–1981 m. Pink Floyd pristatinėjo savo paskutinį albumą pasauliui, kaip grandiozinį šou: tiesiog scenoje priešais žiūrovus statė 10 metrų aukščio sieną (visuotinio susvetimėjimo simbolis), o po to ji iškilmingai buvo griaunama. Įvyko 29 tokie koncertai, sienos statymas ant scenos ir jos griovimas „The Wall“ spektakliuose pareikalavo daug neatsipirkusių lėšų. Jau albumo „The Wall“ įrašymo metu smarkiai paaštrėjo R. Voterso santykiai su kitais grupės nariais. 1981 m. birželio 17 d. Londone, „Earl’s Court“ arenoje  įvyko paskutinis „The Wall“ turo koncertas, kuris taip pat buvo ir paskutinis Pink Floyd ketveriukės (R. Voterso, D. Gilmoro, R. Raito ir N. Meisono) pasirodymas. R. Raitas grupę paliko iš karto po pasaulinio turo koncertų.
1983 m. kovo 21 d. įrašomas „The Final Cut“ (A Recquiem For The Post War Dream) (J. Karalystė – 1 vieta, JAV – 6 vieta) albumas, kur klavišiniais groja M. Kaimenas (Michael Kamen). Naujas Pink Floyd darbas buvo antikarinis ir išprovokavo nevienareikšmę reakciją. Vieniems besąlygiškai patiko, kitiems nepatiko, kad albumas per daug politizuotas. Šiame albume bene reikšmingiausias … pats pavadinimas. Tai buvo iš tikrųjų paskutinis bendras visų Pink Floyd narių darbas. Ne mažiau simboliškas ir prierašas skliausteliuose: „Rekviem Pokariniam Sapnui“. Sapnas baigėsi. Žmonija atsiduso, pasirąžė ir sapnavo toliau. Kas pasakys Naujojo Sapno vardą? O kas sukurs jam Rekviem? Visgi 1983 m. gegužę EMI išleistas singlas „Not Now John/The Heroes Return Parts 1&2“ J. Karalystėje pasiekė 30 vietą, o pats albumas gavo platininę statulėlę.
1980-ais Pink Floyd pradėtas sėkmingas startas pavirto niekais vėl paaštrėjus R. Voterso ir D. Gilmoro santykiams. Pink Floyd atsidūrė ties iširimo slenksčiu, kai 1984 m. tiek D. Gilmoras, tiek R. Votersas išleido savo solinius albumus. 1985 m. gruodį R. Votersas oficialiai informavo garso įrašų studijas EMI ir Columbia Records, kad daugiau nesąs Pink Floyd narys ir pradėjo solinę karjerą. 1986 m. D. Gilmoras su N. Meisonu nusprendė atkurti Pink Floyd, bet tam pasipriešino R. Votersas ir kreipėsi į Londono teismą reikalaudamas, kad naujame albume nebūtų naudojamas Pink Floyd pavadinimas. R. Votersas pralaimėjo ir abipusiu sutarimu 1986 m. lapkritį buvo paskelbta, kad progresyvaus roko legenda egzistuoja ir ruošia medžiagą naujam albumui.
1987 m. rugsėjo 7 d. Pink Floyd išledžia naują albumą „A Momentary Lapse of Reason“ (J. Karalystė – 3 vieta, JAV – 3 vieta), bei Otavoje pradeda pasaulinį turą. Šis grandiozinis turas (vien tik aparatūros montažui vienam koncertui reikėjo 10 dienų) tęsėsi metus, grupė surengė 155 koncertus 15 pasaulio šalių. Šį šou aplankė apie 10 mln. žmonių. Čia dalyvavo D. Gilmoras, N. Meisonas, R. Raitas ir kviestiniai muzikantai: T. Levinas (Tony Levin) (bosinė gitara), S. Pedžas (Scott Page) (saksofonas) ir kt. Mainais už pavadinimą R. Votersas gavo tam tikrą grupės atributiką ir sceninį įvaizdį. Naujas albumas ne tik pakėlė grupės reputaciją, bet ir pritraukė daugybę naujų jaunų gerbėjų. Įspūdingiausia albumo kompozicija tapo „Learning to Fly“, kuriai buvo nufilmuotas video klipas, 1988 m. MTV pripažintas geriausiu. Po pasaulinio turo 1988 m. lapkričio 22 d. išleistas dvigubas koncertinis albumas „Delicate Sound of Thunder“ po dviejų mėnesių tapo platininiu.
1991 m. spalį D. Gilmoras ir N. Meisonas dalyvavo 2500 mylių automobilių lenktynėse „La Carrera Panamericana“ Meksikoje. Muzikantai buvo lenktynių dalyviai ir rėmėjai. Apie lenktynes sukurtas dokumentinis filmas, o muziką filmui parašė Pink Floyd. D. Gilmoro ir jo vadybininko S O‘Rurko (Steve O’Rourke) (ralio šturmanas) ekipažas finišo nepasiekė, nes patyrė avariją: S.O‘Rurko susilaužė koją, o D. Gilmorui pasisekė labiau, – atsipirko tik sumušimais. Filmo premjera įvyko 1992 m. gruodį, jame panaudotos kelios dainos iš albumo „A Momentary Lapse Of Reason“, bei keletas naujų melodijų „PanAm Shuffle“, „Carrera Slow Blues“ ir kt. kurios taip ir nepateko į planuojamą albumą „The Division Bell“. 1994 m. pavasarį Pink Floyd grįžo į pasaulinę muzikinę areną su nauju albumu The Division Bell (taip vadinasi D. Britanijos Bendruomenių rūmų varpas), kuris leido grupei pasiekti 70-jų metų lygį (JAV – 1 vieta, o du singlai „Take It Back“ ir „High Hopes“ J. Karalystėje – 23 ir 26 vietos). Įžymiausias albumo kūrinys „High Hopes“, paryškintas originaliu video klipu, tapo mėgstamiausiu Pink Floyd koncertiniu kūriniu. 1994 m. kovo 30 d. Pink Floyd, kurios sudėtyje D. Gilmoras, N. Meisonas, R. Raitas, T. Renvikas (gitara), J. Karinas (Jon Carin) (klavišiniai), D. Peris (saksofonas), G. Volis (Gary Wallis) (mušamieji), G. Pretas (Guy Pratt) (bosinė gitara) išvyko pasaulinių gastrolių, o 1995 m. išleidžiamas koncertinis albumas „Pulse“ (J. Karalystė – 1 vieta, JAV – 1 vieta). Albumas ypatingas tuo, kad jo voke buvo įmontuota mirksinti lemputė. Po šio albumo Pink Floyd vėl apėmė sąstingis. Oficialiai apie grupės iširimą iki šiol nėra paskelbta. 1996 m. sausio 17 d. Pink Floyd įtraukti į Rokenrolo šlovės Salę. Pagerbimo teisė buvo suteikta grupės „The Smashing Pumpkins“ lyderiui B. Korganui (Billy Corgan), kuris po iškilmingos ceremonijos kartu su D. Gilmoru, N. Meisonu ir R. Raitu atliko „Wish You Were Here“.
2000 m. kovo 23 d. išleidžiamas „The Wall“ koncertinis albumas „Is There Anybody Out There? The Wall Live 1980-81“, kuriame sudėtos Londone 1980-81 metais vykusių koncertų ištraukos (JAV – 19 vieta); 2001 m. išleidžiamas dvigubas albumas „Echoes“, sudarytas iš populiariausių grupės hitų; 2003 m. pakartotinai išleidžiamas „Dark Side of the Moon“ („Super Audio CD“), albumo išleidimo 30-mečio proga; 2003 m. pakartotinas „The Final Cut“ leidimas pridėjus singlą „When the Tigers Broke Free“. Albumas „Echoes“ sukėlė daug ginčų dėl kitokio dainų eiliškumo nei originale, o kai kurios jų net iškarpytos.
D. Gilmoras 2002 m. lapkritį išleidžia solinį koncertinį DVD albumą „David Gilmour in Concert“.
Savo ruoštu R. Votersas 1990 m. birželio 21 d. organizavo pompastišką šou „The Wall“ Berlyne, skirtą sienos nugriovimui tarp Vakarų ir Rytų Vokietijos. Šou vyko buvusios sienos vietoje, 200 tūkstančių žiūrovų akivaizdoje (dar 5 milijonai prie TV ekranų), renginio metu pastatyta siena iš plastiko blokų, kuri pabaigoje nugriauta. Tarp R. Voterso kviestinių svečių buvo B. Adamsas, V. Morisonas, Š. O‘Konor, Scorpions ir kt.
Dėl to, kad grupės nariai daugiausia pradėjo užsiimti savais projektais (N. Meisonas parašė knygą „Inside Out: A Personal History of Pink Floyd“, D. Gilmoras pradėjo solinį projektą „On an Island“ ir to paties pavadinimo koncertinį turą, ilgamečio grupės vadybininko Styvo O’Rurko mirtis 2003 m. spalio 30 d.), grupės ateitis lieka neaiški.
2005 m. liepos 2 d. Pink Floyd susibūrė vienam pasirodymui – Live8 labdaros koncertui Londone, skirtam kovai su skurdu. Pink Floyd, klasikinės sudėties (R. Votersas, D. Gilmoras, R. Raitas ir N. Meisonas), sugrojo keturis kūrinius („Speak to Me/Breathe/Breathe (Reprise)“, „Money“, „Wish You Were Here“, ir „Comfortably Numb“). Praėjus savaitei po koncerto buvo stebimas padidėjęs susidomėjimas Pink Floyd muzika. Internetiniame portale „Amazon.com“ „The Wall” pardavimas išaugo iki 3600 %, „Wish You Were Here” 2000 %, „The Dark Side of the Moon“ iki 1400 % ir „Animals“ iki 1000 %. D. Gilmoras pareiškė, kad visas jo honoraras, gautas iš šio pirkimų bumo, bus perduotas labdaros organizacijai.
2007 m. pasirodžiusiame režisieriaus R. Šei (Robert Shaye) filme „The Last Mimzy “ skamba ir R. Voterso daina „Hello (I Love You)“. Daina įrašyta bendradarbiaujant su kompozitoriumi H. Šoru (Howard Leslie Shore), kuris parašė muziką ir gavo Oskarą už trilogiją „Žiedų valdovas“. 2008 m. rugsėjo 15 d. mirė vienas grupės įkūrėjų, klavišininkas Ričardas Raitas. 2014 m. išleistas albumas „The Endless River“, paremtas 1994 m. albumo „The Division Bell“ kurimo metu įrašytais, bet neišleistais įrašais, pasiekė Nr. 1 poziciją JK albumų tope pirmąją savaitę.
Pink Floyd kūryba buvo pagrindinė jungtis tarp roko ir eksperimentinės muzikos, tarp intelektualų ir eilinių mėgėjų, tarp šou verslo ir laisvo paieškų pasaulio. Likdami kažkur viduryje, Pink Floyd niekada nedarė reveranso į kieno nors pusę, judėjo savu keliu ir dirbo aukščiausiame lygmenyje. Grupės muzika praktiškai nepriklausoma nuo kitų ir joje susijungė nuostabūs garsai ir pasiekiamos melodijos, sudėtingos polifoninės struktūros ir aštrūs socialiniai tekstai. Unikalaus Pink Floyd garso neįmanoma nukopijuoti, bet daugelis didingos grupės kūrybinių idėjų sukūrė dešimtis reikšmingų atlikėjų, kurių tarpe „The Alan Parsons Project“, „Kraftwerk“, „Tangerine dream“, „Hawkwind“, Klausas Šulce (Klaus Schulze) ir kt.
2000 m. kovo 23 d. – Is There Anybody Out There? The Wall Live 1980-81 [įrašai iš 1980–1981 m. koncertų]
1973 m. – „A Nice Pair“ („The Piper at the Gates of Dawn“ – „A Saucerful Of Secrets“)
1967 m. – Tonite Let’s All Make Love in London (dokumentinio filmo muzika, su kitais atlikėjais)
S. Vaitas – kai kurios gitaros partijos albume „Animals“ (1977 m.); gitara, bosas „In The Flesh ture“ (1977 m.); gitara „The Wall“ turo pirmoje pusėje (1980 m.)
A. Stailsas (Alan Stiles) – scenos darbininkas. Balsas ir garso efektai „Alan’s Psychedelic Breakfast“ albume „Atom Heart Mother“
A. Parsonas – garso režisierius albume „Dark Side of the Moon“, vėliau įkūręs savo grupę „The Alan Parsons Project“
S. Torgersonas – grafikos studijos „Hipgnosis“ savininkas, sukūręs beveik visų Pink Floyd albumų viršelius
*Kolonėlių degintojai: Vakarų roko muzikantai ir popul. gr. / Sudarė V. Beitnaras. – Kaunas: Europa, 1994. – 254 p., [16] iliustr. lap.: iliustr. – ISBN 9986-436-64-8

Plazminė membrana, citolema, plazmolema (gr. plasma – lipdinys, darinys, lemma – apvalkalėlis) – visų organizmų ląstelių dengiamasis sluoksnis, reguliuojantis molekulių srautą į ląstelės vidų ir iš jos.
Ląstelę supanti membrana nėra vien mechaninis barjeras – dėl ją sudarančių medžiagų įvairovės plazmolema prisitaikiusi atlikti daug ne tik naudingų, bet ir būtinų ląstelei funkcijų. Membranos unikalių savybių dėka, ląstelė atskiriama nuo aplinkos, tačiau vykdo transportą, apsaugoma nuo atšiaurių aplinkos sąlygų, turi galimybę komunikuoti, efektyviai atlikti gyvybines funkcijas ir t. t.
Izoliacija, t. y. ląstelės vidinės ertmės atskyrimas nuo ją supančios aplinkos, – viena svarbiausių plazminės membranos funkcijų. Kad skirtingų organizmų ir audinių ląstelės, netgi esančios tokioje pačioje aplinkoje, vykdytų tik joms būdingas funkcijas, jos turi būti apsaugotos nuo laisvo medžiagų judėjimo ir maišymosi. Šią funkciją atlieka fosfolipidai dvigubu molekulių sluoksniu apgaubdami ląsteles ir apsaugodami jas nuo medžiagų išsiliejimo (reikalingų medžiagų išėjimo iš ląstelės) ar nuo nereikalingų medžiagų patekimo į ląsteles. (plačiau žr. Fosfolipidai)
Augalų, grybų ir bakterijų ląsteles be plazminės membranos supa ir tvirta sienelė, tačiau jos funkcija daugiau mechaninė – tvirtumui ir ląstelės formai palaikyti. Tuo tarpu membrana atlieka ir labai svarbią selektyvaus pralaidumo funkciją.
Membranas sudarančio fosfolipidų sluoksnio dėka, tik kai kurios medžiagos (vanduo, jame tirpios smulkios molekulės ir mažos neutralios dalelės, pvz., deguonis, bei lipiduose tirpios medžiagos) gali laisvai judėti per membraną. Baltymai ir angliavandeniai laisvai į ląstelę patekti negali. Taip ląstelės vidinė ertmė patikimai apsaugoma nuo užteršimo nereikalingomis medžiagomis.
Reikalingos molekulės, paprastai nepraeinančios pro membraną, yra pernešamos baltymų transporterių (nešiklių ir kanalų). Baltymai į ląsteles patenka tiek per nešiklius, tiek endocitozės būdu.
Kad ląstelė egzistuotų turi vykti nuolatinė medžiagų apykaita tarp ląstelės ir jos aplinkos – medžiagos, reikalingos cheminėms reakcijoms vykti turi būti „importuojamos“ iš ląstelės aplinkos, o įvairių procesų metų susidarę šalutiniai produktai – pašalinami, nes jie ne tik nereikalingi, tačiau kai kurie gali net apnuodyti ląstelę. Medžiagos į ląstelę ir iš jos gali būti transportuojamos tiek pasyviosios (kai papildoma energija nereikalinga), tiek aktyviosios pernašos būdu (pernešimui naudojami ląstelės energijos ištekliai). Medžiagas perneša keli procesai:
difuzija – savaiminis molekulių judėjimas pagal koncentracijos gradientą (pasyvioji pernaša; per ląstelės membraną – tik smulkioms vandenyje tirpioms ir riebaluose tirpioms molekulėms);
osmosas – difuzijos atmaina; vandens molekulių judėjimas per pusiau pralaidžią membraną;
baltyminiai nešikliai ir kanalai (aktyvioji ir pasyvioji pernaša)(žr. „Baltymai“);
endocitozė – procesas, kurio metu prie ląstelės išorinio paviršiaus esančios medžiagos ar net kitos ląstelės apgaubiamos ląstelės išorine membrana ir susidariusi membraninė pūslelė patenka į ląstelės vidų;
egzocitozė – procesas, kurio metu šalinamos medžiagos, „supakuojamos“ į membranines pūsleles, kurios susilieja su išorine ląstelės membrana ir išleidžia savo turinį į aplinką.
Tiek vienaląsčiai, tiek daugialąsčiai organizmai nėra apsaugoti nuo staigių aplinkos sąlygų pasikeitimų. Dažnai pasikeitusios pH sąlygos, druskų ir jonų pusiausvyra kelia grėsmę ląstelei ir jos vidinėje ertmėje vykstančioms reakcijoms. Tačiau membrana prisitaikiusi atlikti ir apsauginę funkciją ir pražūtingų pasekmių ląstelei galima išvengti. Svarbiausia membraninė struktūra, reikalinga apsauginei funkcijai vykdyti, – glikolipidai ir glikoproteinai. Šių medžiagų „uodegėlės“, sudarytos iš įvairių cukrų, padengia ląstelės paviršių sudarydamos sluoksnį, ypač svarbų ląstelei apsaugoti nuo stiprių pH svyravimų.
Pati membrana – skystas darinys, kuris pats neturėtų tiesioginės įtakos ląstelės formos palaikymui, tačiau fosfolipidų dvisluoksnis su kitais savo sandaros elementais yra labai svarbus kitų baltyminių darinių tvirtinimuisi. Pvz., tokia ląstelės citoskeleto dalis kaip aktinas tvirtinasi prie membranos struktūrinių elementų ir sudaro aktininio pomembranio (žinomo ir kaip ląstelės žievė) ir membranos kompleksą, kuris yra mechaniškai tvirtas ir suteikia ląstelei būdingą pastovią formą. Tokie aktino ir membranos kompleksai būdingi kai kuriems pirmuonims, mikrogaureliams. Kiti citoskeleto elementai (mikrotubulės ir tarpiniai filamentai) nevaidina svarbaus vaidmens ląstelės formai palaikyti, tačiau yra svarbūs kitiems ląstelėms procesams.
Formos suteikimas ląstelei svarbus audinių formavimuisi, jų darniam veikimui; daugelis ląstelių, taip pat ir žmogaus organizme, savo forma prisitaikiusios atlikti specifines funkcijas, pvz., neuronai turi ilgas ataugas, kad galėtų perduoti signalą dideliais atstumais, ir t. t.
Be to, formą ir stabilumą suteikti svarbu ir audiniams. Prie membranos darinių kabinasi įvairūs baltymai, padedantys sujungti ląsteles, kad jos galėtų ne tik tiesiogiai komunikuoti viena su kita, tačiau ir apsaugantys nuo išsiliejimo tarp ląstelių sluoksnių ir panašiai. Tai ypač svarbu epitelio ląstelių sluoksniams, atskiriantiems skirtingus skysčius, pavyzdžiui, išklojančioms žarnų sieneles.
Tam, kad organizmo audiniai ir ląstelės veiktų darniai, jos visų pirma turi atsidurti reikiamoje organizmo vietoje ir būti nuolat reguliuojamos išorinių veiksnių (kitų ląstelių darbo ir tt.). Abu šie dalykai pasiekiami padedant membranose esantiems receptoriams – per juos ląstelės gali atpažinti vietas kitas ir kooperuotis į bendrus kompleksus, ląstelės, susijusios su imuniniu atsaku atpažįsta užkrėstąsias, be to, receptoriai priima signalus, siunčiamus kitų organizmo ląstelių, ir adaptuoja ląstelės procesus taip, kad organizmas veiktų darniai.
Membranose esama baltymų, kurie atlieka fermentinę funkciją, t. y. katalizuoja kai kurias chemines reakcijas. Šių baltymų katalizuojami procesai dažnai labai svarbūs ląstelės ir viso organizmo veikimui, pavyzdžiui, gavus signalą iš kitų organizmo ląstelių, jog trūksta vienos ar kitos medžiagos, membranoje esantys fermentai gali greitai suaktyvinti tai medžiagai gaminti naudojamą reakciją ir jos kiekis organizme bus greitai atstatytas.
Visų biologinių membranų sudėtis panaši: fosfolipidai ir baltymai dominuoja visose membranose, tačiau tarp skirtingų ląstelių šie komponentai varijuoja. Skirtinguose organizmuose ar net skirtinguose to paties organizmo audiniuose ląstelės vykdo skirtingus procesus, todėl joms reikalingi specifiški baltymai ir fosfolipidai.
Panašūs skirtumai pastebimi ir skirtingose tos pačios ląstelės organoidų membranose. Skirtingos ląstelės dalys atlieka skirtingas funkcijas, tam tikruose organoiduose reikalingi vis kitokie baltymai, skiriasi jų membranas sudarančių fosfolipidų molekulės.
Skirtingos membranos (ypač tos pačios ląstelės viduje) dažnai apsikeičia komponentais per transportines pūsleles. Šie fosfolipidų dvisluoksnio dariniai atskyla nuo vienos membranos ir nesunkiai susilieja su, pvz., organoido-taikinio, membrana; jos sudėtyje buvę baltymai, fosfolipidai ir kitos medžiagos pasklinda „svetimoje“ membranoje.
Fosfolipidai – lipidų klasei priklausančios medžiagos; pagrindinė biologinių membranų sudedamoji dalis.
Skirtingose membranose randami skirtingi fosfolipidai. Tai paaiškinama tuo, jog įvairios ląstelės vykdo skirtingas funkcijas, kurių specifiškumas atsiranda dėl skirtingų baltymų, prisijungusių prie fosfolipidų „galvučių“. Skirtingos sandaros fosfolipidų molekulės (besiskiriančios radikalu prie fosfato grupės) linkusios prisijungti tik joms specifinius baltymus, todėl ir pačių fosfolipidų molekulės varijuoja tarp skirtingų membranų.
Panašūs skirtumai atsiranda ir tarp skirtingų eukariotų ląstelėse esančių membraninų organoidų (žr. Membraniniai organoidai: membranų ypatybės).
 Fosfolipidų sandaros skirtumai atsiranda ir dėl skirtingų jų sudėtyje esančių riebalų rūgščių molekulių (skiriasi tankis, masė ir kitos savybės).
Fosfolipidų molekulės sudarytos iš glicerolio, riebalų rūgščių ir fosfato grupės. Fosfatas – polinė molekulė, kurios dėka ją turintis fosfolipido molekulės galas turi hidrofilinių savybių ir yra vadinamas hidrofiliniu galu. Riebalų rūgštys turi hidrofobinių savybių, todėl iš jų sudaryta fosfolipido molekulės dalis vadinama hidrofobine.
Normaliomis salygomis fosfolipidai sudaro dvisluoksnį: hidrofilinės (polinės) galvutės nukreiptos į ląstelės vidaus ir išorės skysčius, o hidrofobinės (nepolinės) uodegėlės – į membranos vidų, t. y. atsuktos vienos į kitas. Taip pat fosfolipidų amfipatinė struktūra (kai ta pati molekulė turi ir hidrofilinę, ir hidrofobinę dalis) lemia membranų savybę tik selektyviai praleisti medžiagas.
Svarbu, jog fosfolipidų molekulės viena kitos atžvilgiu susideda taip, jog sudaro uždarą pūslelę (energetiškai palankesnė būsena).
Viena svarbiausių fosfolipidų savybių – skystumas. Normaliomis sąlygomis biologinės membranos yra skysčiai – būsena, kuri būtina daugeliui procesų, pvz., difuzijai, vykti.
Dėl ypatingos savo sandaros, fosfolipidų dvisluoksnis leidžia vykti tik kelių rūšių medžiagų difuzijai. Tai:
visos riebaluose tirpios molekulės (hidrofilinės fosfolipidų galvutės šioms dalelėms judėti netrukdo, o hidrofobiniame sluoksnyje jos lengvai ištirpsta);
smulkios vandenyje tirpios ir dujų neutralios molekulės – pvz., deguonis, azotas, laisvas anglies dioksidas. Būdamos mažesnės už riebalų rūgščių molekules šios dalelės lengvai „pralenda“ pro membraną.Dėl hidrofilinių savybių ir molekulių stambumo pro membraną neturi galimybės laisvai difunduoti baltymai, angliavandeniai ir kt. medžiagos. Joms pernešti membranose yra įvairių baltyminių nešiklių, kurie tiek aktyviosios, tiek pasyviosios pernašos būdu leidžia kai kurioms stambesnėms medžiagoms judėti į ląstelę ir iš jos.
Pro membranas nepraeina ir jonai. Nors jų matmenys ir maži, tad jie galėtų pralįsti pro fosfolipidų tarpus, tačiau praeiti negali, nes turi krūvį, o hidrofobinis fosfolipidų sluoksnis nepraleidžia jokių molekulių, turinčių krūvį.
Unikalios fosfolipidų savybės ląstelėms yra labai palankios. Dėl ypatybės sudaryti pūsleles, fosfolipidų sluoksniu apgaubtos ląstelės vidinė ertmė patikimai atskiriama nuo išorės, todėl svarbios reakcijos yra mažiau veikiamos aplinkos sąlygų ir gali netrukdomai vykti. Be to, dėl selektyvaus pralaidumo ląstelės turi galimybę pasisavinti tik tas medžiagas, kurių joms reikia.
Fosfolipidų skystumas sudaro sąlygas veikti kitiems membraniniams kompleksams, kurie yra ypač svarbūs ląstelės reakcijoms ir gyvybei palaikyti. Tik dėl membranų skystumo laisvai gali judėti ir atlikti funkcijas membraniniai baltymai ir kt.
Baltymai – plazminės membranos dalis, be kurios ląstelė negalėtų funkcionuoti. Nors jie nėra pagrindinis membranų struktūrinis vienetas, baltymai atlieka keletą labai svarbių funkcijų be kurių fosfolipidai vieni netiktų biologinėms membranoms sudaryti.
Nors baltymų molekulių membranose yra gerokai mažiau nei fosfolipidų, jos yra daug didesnės ir sudaro apie 50 % membranos masės.
Visų pirma, šie polipeptidai palaiko membranos struktūrą – neleidžia jai pernelyg išskysti ir taip padeda efektyviai vykdyti savo funkcijas. Be to, baltymai vykdo daugelį ląstelės egzistavimui būtinų procesų. Pagal atliekamą funkciją membraniniai baltymai gali būti suskirstyti į kelias grupes:
transporteriai (nešikliai ir kanalai) – vykdo molekulių pernašą į ląstelę ir iš jos; būtina efektyviai medžiagų apykaitai vykti, o be jos ląstelė negautų energijos, negalėtų pašalinti kenksmingų medžiagų
receptoriai – padeda medžiagoms ir kitoms ląstelėms atpažinti viena kitas; būtina susibūrimo į audinius procesams, ląstelinių procesų reguliavimui
fermentai – katalizuoja chemines reakcijas (pvz., lipidų sintezę); yra išsidėstę membranos vidinėje pusėje
„linkeriai“ – sujungia atskirus baltymus taip sudarydami sąlygas jiems veikti kartuBiologinėse membranose yra dviejų rūšių baltymų: integraliniai (membraną perveriantys) ir periferiniai (esantys už membranos).
Šie baltymai turi tiek hidrofilinę, tiek hidrofobinę dalis, todėl gali įsiterpti į hidrofobinę fosfolipidų sluoksnio dalį, o hidrofilinius galus „iškišti“ už ląstelės ribų. Tai sudaro sąlygas sąveikauti ląstelės vidiniam ir išoriniam paviršiui.
Dažniausiai membraną perveriantys baltymai veikia kaip pernešėjai, t. y., sudaro baltyminius kanalus ar nešiklius medžiagų pernašai vykdyti. Kanalai daugiausia perneša krūvį turinčias medžiagas, jonus (svarbu nervinio impulso susidarymui sklindant signalui neuronu). Nešikliai naudojami pernešti baltymams, jonams ar angliavandeniams pagal ar prieš jų koncentracijos gradientą (pasyvioji ir aktyvioji pernaša).
Šie baltymai dažniausiai laikosi „prikibę“ prie kitų, membraną kertančių, baltymų, taip pat prie lipidų ir glikolipidų (lipidai su prikabintais angliavandeniais, dažniausias esantys ant ląstelės paviršiaus).
Periferiniai baltymai ląstelėje reikalingi sudaryti reikiamiems krūviams (pavyzdžiui, tai gali būti labai neigiamai įelektrinti baltymai ir ląstelės viduje sudaryti neigiami krūvį; krūvių skirtumai dažnai reikalingi įvairioms reakcijoms ir procesams vykti). Taip pat jie veikia kaip signalai (receptoriaus priimtą signalą pasiunčia toliau į ląstelę).
Glikolipidai – molekulės sudarytos iš lipidų, susijungusių su angliavandenių „uodegėle“. Membranoje nepolinis (lipido molekulės) galas yra įsispraudęs tarp fosfolipidų, o prie jo prisikabinęs cukrus plūduriuoja už membranos esančiame skystyje. Glikolipidų angliavandenilinės „uodegėlės“ – hidrofilinės, todėl sąveikauja su ląstelės išorine aplinka.
Glikolipidai randami visų gyvūnų plazminėse membranose (taip pat ir kai kuriose organoidų membranose), tačiau išskirtinai išorinėje membranos dalyje (citoplazmos pusėje jų nėra).
Atpažinimas – ląstelės atpažįsta vienos kitas pagal unikalius, tik joms būdingus glikolipidus. Tai labai svarbu ląstelių tvarkingam būrimuisi į audinius, ypač embrioninio vystymosi metu.
Apsauga – dėl unikalių savybių glikolipidų molekulės, sudarydamos vientisą ląstelės paviršių dengiantį sluoksnį, apsaugo ląsteles nuo staigių ir itin nepalankių aplinkos sąlygų pasikeitimų, kaip žemas pH, virškinimo fermentai ir pan.
Krūvio pokyčiai – glikolipidų poliniai galai dažnai yra stipriai neigiamai įkrauti, todėl padeda netoli ląstelės paviršiaus suburti svarbius kai kuriems procesams jonus, pvz., Ca2+.
Taip pat šios dalelės turi savybę sąveikauti viena su kita sudarydamos vandenilinius ryšius ir dėl van der Valso (vok. van der Waals) jėgų. Manoma, kad polinkis tarpusavyje sudaryti ryšius šioms molekulėms suteikia galimybę susikooperuoti į stabilius lipidinius darinius (angl. lipid rafts) išorinėje membranos pusėje, kurie svarbūs vientisiems ląstelių sluoksniams audiniuose sudaryti ir kt.
Nepaisant naudingų ląstelei glikolipidų savybių, kai kurie jų linkę padėti bakteriniams toksinams patekti į organizmą. Pavyzdžiui, vienas gangliosidų (angl. gangliosides) grupės glikolipidas padeda bakteriniam toksinui patekti į plonosios žarnos ląsteles ir sukelia stiprų viduriavimą.
Steroidai – lipidų grupei priklausančios medžiagos; cholesterolis – vienas steroidų, vaidinančių svarbų vaidmenį plazminėje membranoje. Kitose ląstelės membranose cholesterolio beveik nėra, jo vaidmenį atlieka steroidas kardiolipinas (angl. cardiolipin).
Svarbiausia cholesterolio funkcija membranoje – reikiamo skystumo palaikymas. Jei membrana išskystų per daug – negalėtų efektyviai atlikti apsaugos, selektyvaus pralaidumo funkcijų; cholesterolis membraną sutirština iki reikiamo lygio. Skirtingoms ląstelėms reikalingos skirtingo skystumo membranos, todėl jos turi nevienodą kiekį cholesterolio.
Kai kurių ląstelių membranoms būdingi įvairūs išsikišimai, suteikiantys judėjimo, specializuotos mitybos ar kitas specifines funkcijas. Šie dariniai suformuojami daugiausia citoskeletinio baltymo aktino dėka. Skirtingos ląstelės turi skirtingas membranines ataugas, kurių pagrindinės yra pseudopodijos (angl. pseudopodia), lamelipodijos (angl. lamellipodia) ir filopodijos (angl. filopodia). Tarpusavyje šie dariniai skiriasi vidinio aktino siūlų struktūra ir išsidėstymu. Blakstienėlės ir žiuželiai – panašios kilmės membraniniai dariniai, laikomi judėjimo organoidais. Tuo tarpu, mikrogaureliai – membraniniai išsikišimai, atliekantys visai kitokią, tačiau labai svarbią kai kurioms ląstelėms, pernašos funkciją.
Visų šių ataugų pagrindas – vienaip ar kitaip išsidėstę aktino filamentai. Jų polimerizacija ir disociacija suteikia šiems dariniams galimybę judėti.
Pseudopodijos – laikini eukariotinių ląstelių išsikišimai. Pseudopodijas formuoja amebos ir neutrofilai. Ląstelės, turinčios pseudopodijas, vadinamos ameboidinėmis.
Pseudopodijos, panašiai kaip blakstienėlės ir žiuželiai, ląstelei padeda judėti ir formuojasi dalyvaujant aktino filamentams.
Lamelipodijas turi epitelio ląstelės ir fibroblastai. Šie dariniai prisitaikę ląstelei suteikti judrumo funkciją. Paprastai lamelipodijos randamos ypač greitose ląstelėse, pvz., žuvų ar varlių epidermio ląstelėse, kurios pritaikytos greitam žaizdų užgydimui. Be to, manoma, kad lamelipodijos yra svarbus veiksnys ląstelių migracijos procese.
Lamelipodijas turinčios ląstelės paprastai šliaužia įvairiais paviršiais (pvz., kitų epitelinio audinio ląstelių sluoksniu) paskui jas tempiančius aktininius išsikišimus.
Taip pat randami iš lamelopodijų išeinantys išsišakojimai, vadinami mikro spygliukais (angl. microspikes). Šie dariniai sudaro filopodijas.
Filopodijas formuoja kai kurie fibroblastai, reikalingi užtraukti žaizdoms, ir ilgus išsikišimus turinčios ląstelės. Pvz., neuronai vystymosi metu formuoja filopodijas, kurių pagrindinė funkcija yra „ištirti aplinką“ ir reikiamose vietose sudaryti sinapses.
Filopodijas sudaro aktino siūlų pluoštas, kuris suformuoja ilgą išsikišimą, primenantį epitelio ląstelių mikrogaurelius, tačiau ilgesnį ir plonesnį, be to, labiau kintantį.
Kartu su lamelipodijomis filopodijos leidžia ląstelei judėti savo galūnėlėmis kabindamosi prie paviršių ir tempdami paskui save ląstelę.
Blakstienėlės (angl. cilia) – plaukelius primentys eukariotinių ląstelių paviršiaus dariniai. Blakstienėlės sudarytos iš mikrovamzdelių ir su jais susijusių motorinių baltymų. Dėl šios sandaros, blakstienėlės geba judėti ir taip judinti ląstelę arba „varyti“ įvairius skysčius palei ląstelės paviršių.
Blakstienėlės randamos and daugelio plaukiojančių vienaląsčių organizmų, be to, žinduolių trachėją išklojančiose epitelio ląstelėse, kur šie plaukeliai nuolat varo gleives su prikibusiais svetimkūniais ir mikroorganizmais į kvėpavimo takų viršų, ir kiaušintakiuose, kur jie padeda judėti kiaušinėliui.
Žiuželiai (angl. flagella) – panašios į blakstienėles struktūros dariniai, padedantys ląstelėms judėti. Žiuželius turi kai kurie dumbliai, žinduolių spermatozoidai.
Eukariotinių ląstelių žiuželiai yra pailgintos blakstienėlės, tačiau bakterijų žiuželiai yra trumpesni ir visai kitokios struktūros.
Mikrogaureliai (angl. microvilli) – aktino filamentus turintys membraniniai išsikišimai. Šie dariniai savo sandara panašūs į filopodijas, tačiau yra trumpesni ir atlieka kitokią funkciją. Daugiausia mikrogaurelių randama gyvūnų žarnyne, kur vyksta aktyvi vandens ir kitų medžiagų absorbcija.
Mikrogaureliai ypatingi tuo, jog stipriai padidina ląstelių bendrą paviršiaus plotą, per kurį vyksta medžiagų įsiurbimas. Plonosios žarnos sienelėje esančių ląstelių mikrogaureliai yra būtini efektyviai medžiagų pernašai vykdyti.
Terminas plazminė membrana dažniausiai vartojamas tik išoriniam ląstelę supančiam fosfolipidų sluoksniui apibūdinti. Tačiau labai panašios sudėties yra ir eukariotų organoidus supančios membranos. Apibendrintai išorinė ir visos vidinių organoidų membranos vadinamos ląstelės membranomis; visų jų pagrindinė funkcija ta pati – atskirti vidinius ląstelės ir organoidų skysčius nuo aplinkos. Be to, visos jos turi panašių savybių: panašiai vykdoma medžiagų pernaša, atpažinimo procesai ir tt.
Nors skirtingos membranos turi skirtingų fosfolipidų, vienos turi daugiau ar mažiau tam tikrų komponentų nei kitos, tačiau pagrindinės membraną sudarančios dalys išlieka tos pačios.
Nors daugumą ląstelės organoidų supa tik viena membrana, kai kurie jų turi net po du fosfolipidų dvisluoksnius. Tokia sandara šiems organoidams suteikia galimybę vykdyti labai specializuotas funkcijas, dažnai ypač svarbias ląstelei (kaip energijos virsmai ar procesai, susiję su genetinės informacijos perdavimu).
Branduolys – vienas svarbiausių ląstelės organodų. Dvigubos membranos dėka branduolys (per tarpmembraninę ertmę) ribojasi su endoplazminiu tinklu. Šių organoidų bendradarbiavimas svarbus efektyviai baltymų sintezei ir pernašai, kas turi įtakos visai ląstelės veiklai, vykti.
Poros, sudarytos iš baltymų porinų, – vienas iš išskirtinių branduolio membranos požymių. Šie dariniai savo funkcija primena visose membranose esančius transporto baltymus, tačiau skiriasi tuo, jog yra sudarytos ne iš vieno, o iš daugelio baltymų ir yra labai specializuotos ir tvarkingos struktūros. Nors šių porų veikimo mechanizmas skiriasi nuo įprastų membraninių baltymų, tačiau pagrindinė funkcija ta pati – pernešti stambias molekules (tarp jų ir baltymus) per hidrofobinę membraną.
Mitochondrijos ir chloroplastai – taip pat dvimembraniai, ypatingą reikšmę ląstelėms turintys organoidai. Jie atsakingi už energijos virsmus, būtinus gyvybei egzistuoti. Dėl šiuose organoiduose vykdomų unikalių procesų jų membranos turi specifinių baltymų, fosfolipidų ir kitų medžiagų, reikalingų tam tikrų medžiagų (ATP, glikolizės produktai ir t. t.) pernašai. Mitochondrijose taip pat gausu ypatingos struktūros baltyminių porų, kurios savo sandara primena branduolio poras. Šie dariniai labai laidūs įvairioms medžiagoms, todėl svarbūs greitam apsikeitimui reagentais ir reakcijų produktais.
Mitochondrijų membranose gausu kardiolipino (angl. cardiolipin) – steroido naudojamo membranos skystumui palaikyti vietoj cholesterolio.
Dvimembranių organoidų membranos taip pat skiriasi viena nuo kitos – turi skirtingų nešiklių, nes turi transportuoti skirtingas medžiagas, skiriasi paviršiaus plotu – pavyzdžiui, mitochondrijos vidinė membrana yra gerokai didesnė už išorinę, nes turi daug vingių, sudarančių kristas. Tokia struktūra reikalinga efektyviai energijos sintezei – mitochondrijos vidinėje membranoje gausu baltyminių kompleksų, atpalaiduojančių energiją ir gaminančių ATP; kuo didesnis paviršiaus plotas, tuo daugiau tokių baltymų gali įsiterpti į membraną.
Visi kiti ląstelės organoidai: endoplazminis tinklas, Goldžio kompleksas, lizosomos, peroksisomos – vienmembraniai. Šių organoidų membranos gana panašios, nėra labai specializuotas, tačiau turi ir tik joms būdingų baltymų ir kitų medžiagų.
Iš kitų išsiskiria endoplazminio tinklo membrana, nusėta ribosomomis. Ribosomos nėra membranos sudedamoji dalis; endoplazminio tinklo membranose esama ypatingų baltyminių receptorių, kurie reguliuoja sintetinamų baltymų nukreipimą tiesiai į šį organoidą. Dar nebaigtas sintetinti baltymas prisikabina prie receptoriaus ir priverčia sintezę vykdančią ribosomą su visais savo komponentais „nusėsti“ ant membranos. Ši būsena tik laikina – transliacijai pasibaigus ribosoma laisva grįžta į citoplazmą.
Alberts, Molecular biology of the cell, 4th ed., New York, Garland Science: Taylor & Francis Group

Prancūzija (pranc. France, tariama [fʁɑ̃s]), oficialiai Prancūzijos Respublika (pranc. République française) – šalis Vakarų Europoje, turinti užjūrio teritorijų visame pasaulyje. Šalis iš pietų į šiaurę driekiasi nuo Viduržemio jūros iki Lamanšo sąsiaurio ir Šiaurės jūros, iš rytų į vakarus nuo Reino iki Atlanto vandenyno. Dėl teritorijos formos patys prancūzai savo šalį kartais vadina šešiakampiu (pranc. l'Hexagone).
Pietuose Prancūzija ribojasi su Ispanija, Andora ir Monaku, šiaurėje su Belgija ir Liuksemburgu, šiaurės rytuose su Vokietija, rytuose su Šveicarija ir Italija. Prancūzijos vakarinius krantus skalauja Atlanto vandenynas, pietinius Viduržemio jūra. Prancūzijos užjūrio departamentai turi sienas su Brazilija ir Surinamu (Prancūzijos Gviana), taip pat su Nyderlandų Antilais (San Marteno saloje). Prancūziją su Jungtine Karalyste jungia Eurotunelis.
Prancūzija yra viena iš šalių, kurios įkūrė Europos Sąjungą ir yra didžiausia pagal plotą ir antra pagal gyventojų skaičių Europos Sąjungos šalis. Prancūzija yra šešta pagal dydį pasaulio ekonomika, turinti išvystytą pramonę ir paslaugų sferą, ją kasmet aplanko 83 mln. užsienio turistų. Prancūzija yra Europos Sąjungos, OECD, NATO, ESBO, PPO, Frankofonijos bei G8 narė. Prancūzija yra viena iš JTO įkūrėjų ir turi nuolatinę vietą JT Saugumo Taryboje.
Prancūzijos pavadinimas kilęs iš lotyniško žodžio Francia, kuris pažodžiui reiškia „frankų žemės“. Yra įvairių teorijų apie frankų pavadinimo kilmę.
Nors dabartinės Prancūzijos teritoriją dar antikoje buvo užkariavę romėnai, savarankiška Prancūzijos istorija prasideda Karoliui Didžiajam padalinus savo valstybę anūkams. Pagal Verdeno sutartį 843 m. sudaryta Vakarų Frankų karalystė užėmė panašią dabartinei Prancūzijai teritoriją; nuo X a. šalis pradeda vadintis Prancūzija. Viduramžių Prancūzijos istoriją sudaro palaipsninis karaliaus galios stiprėjimas nuolatinėse kovose su didikais, dalyvavimas kryžiaus žygiuose, eretikų judėjimų (pvz., albigiečių) persekiojimas, taip pat miestų augimas, scholastikos ir gotikinės architektūros plėtra.
1337 m. prasidėjo Šimtametis karas, kuris su pertraukomis truko beveik šimtą metų. Šis karas buvo paskutinis karaliaus Karolio VII žingsnis vienijant Prancūziją – išvijus anglus iš prancūziškų žemių buvo galutinai pripažinta karaliaus valdžia ir piliečiams atsirado tautinės savimonės jausmas. Karas pasibaigė 1453 m.
Prancūzija iš feodalinės šalies pasidarė centralizuota valstybe (nors ir su daugybę regioninių skirtumų), organizuota aplink absoliutinę monarchiją, kuri rėmėsi Dieviškos karalių teisės doktrina ir valstybinės Bažnyčios parama. Prisijungus Burgundiją ir Bretanę Prancūzijos valstybė pasiekė savo galios viršūnę.
Kovos su Habsburgais, religiniai karai tarp katalikų ir kalvinistų hugenotų vėl stipriai sukrėtė šalį. Hugenotai buvo žiauriai persekiojami, net surengtos jų žudynės (Baltramiejaus naktis), didikai susiskaldė tarp protestantų Burbonų ir katalikų Gizų. Karaliui pavyko išnaudoti šiuos prieštaravimus, sustiprinti savo valdžią ir Henrikas IV tapo karaliaus valdžios absoliutizmo pradininku.
Prancūzijos revoliucija prasidėjo 1789 m. liepos 14 d. Bastilijos šturmu Paryžiuje (dabar tai Prancūzijos nacionalinė šventė). 1792 m. rugpjūtį po Tiuilri rūmų šturmo karalius buvo atstatydintas ir monarchiją pakeitė respublika. Revoliucija įkūnijo kokybinį virsmą socialinėje ir politinėje santvarkoje, perėjimą nuo ancien régime (pusiau feodalinės luominės santvarkos) prie modernios neluominės visuomenės, taip pat nuo absoliutinės monarchijos prie konstitucinės – parlamentinės santvarkos. Revoliucija tęsėsi iki 1794 m., kartais revoliucijos pabaigos metai pratęsiami ir iki 1799 m., kai buvo įvesta Napoleono Bonaparto vienvaldystė.
1799 m. respubliką į savo valdžią paėmė Napoleonas Bonapartas, mėginęs užkariauti visą Europą. Per mažiau nei dešimtmetį Napoleonas karais bei sąjungomis užvaldė didžiąją dalį vakarų ir centrinės Europos, iki pralaimėjimo Tautų Mūšyje 1813 metais netoli Leipcigo. Vėliau buvo ištremtas į Elbos salą, iš kurios 1815 m. pabėgo ir trumpam atgavo valdžią – šis laikotarpis žinomas Šimto Dienų laikotarpiu (les Cent Jours). Vėliau buvo galutinai nugalėtas Vaterlo mūšyje 1815 m. kovo 18 d. ir ištremtas į Šv. Elenos salą, kur 1821 m. mirė.
Po Napoleono valdymo Prancūzijoje restauruota Burbonų monarchija, kuri nuversta 1830 m. liepos revoliucijos. Karaliumi tapo Liudvikas Pilypas, kuris savo ruožtu buvo nuverstas 1848 m. revoliucijos. Buvo įsteigta antroji respublika, kuri 1852 m. pertvarkyta į imperiją, valdomą Napoleono III. 1870−1871 m. Prancūzija pralaimėjo karą su Prūsija, jos dalys Elzasas ir rytų Lotaringija buvo aneksuotos susikūrusios Vokietijos imperijos. 1870 m. dar karo metu buvo panaikinta imperija ir Prancūzija grįžo prie respublikos valdymo formos. 
XX a. pradžioje Prancūzija pasiekė didžiausią teritorinį išsiplėtimą, kuomet valdė apie 12 347 000 km² pasaulio teritorijos. Tuo metu tai buvo antroji pagal dydį pasaulio imperija.
Per Pirmąjį pasaulinį karą (1914−1918) Prancūzija kariavo Antantės sąjungos pusėje prieš Vokietiją ir jos sąjungininkes. Mūšiai vakarų fronte daugiausiai vyko Prancūzijoje, jie pasižymėjo kruvinumu, dažnai naudojant naujas karines technologijas. Žymiausi mūšiai: Pirmasis Marnos mūšis, Verdeno mūšis, Somos mūšis, Antrasis Marnos mūšis. Karas baigėsi Antantės pergale, Prancūzija atgavo Elzasą ir Lotaringiją iš Vokietijos.
Prasidėjus Antrajam pasauliniam karui, 1939 m. rugsėjo 1 d. Vokietijos invazija į Lenkiją privertė Didžiąją Britaniją ir Prancūziją paskelbti karą. Bet sąjungininkai nepradėjo masinės atakos, o laikėsi gynybines pozicijos, tad karą vadino „Keistuoju karu“ (pranc. Drôle de guerre). 1940 m. gegužės mėnesį prasidėjo Mūšis dėl Prancūzijos. Vokietija okupavo tris penktadalius Prancūzijos, likusią teritoriją palikdama Viši režimui, kuris buvo nacių marionetinė valstybė. 1944 m. Prancūzija buvo išvaduota.
Po trumpo laikinos vyriausybės, vadovaujamos de Golio, valdymo, 1946 m. spalio 13 d. buvo priimta nauja konstitucija. Buvo įkurta Ketvirtoji respublika, kuriai vadovavo parlamentu besiremianti vyriausybė. Per kitus 16 metų iširo Prancūzijos kolonijinė imperija.
Indokinijoje prancūzai kovojo su nacionalinio išsilaisvinimo judėjimu Viet Min ir per Pirmąjį Indokinijos karą po Dien Bien Phu mūšio prarado visą regioną: Vietnamas buvo padalintas į dvi valstybes, o Laosas ir Kambodža tapo nepriklausomomis valstybėmis. 1958 m. gegužės mėn. Alžyre valdžią užgrobė Prancūzijos armija ir kolonistai, kurie priešinosi nuolaidoms arabų nacionalistams. Prancūzų vyriausybė žlugo, o Šarlio de Golio dėka buvo išvengta pilietinio karo. 1962 m. baigėsi Alžyro karas, po kurio Alžyras tapo nepriklausomas. Nuo 1958 iki 1969 m. Prancūzijos prezidentu buvo Šarlis de Golis. 1958 m. rugsėji prancūzai priėmė Penktosios Prancūzijos respublikos konstituciją ir taip susilpnino prezidento valdžią.
Prancūzijos respublika yra unitarinė valstybė su stipria prezidento valdžia. Penktosios Respublikos konstitucija buvo priimta 1958 m. rugsėjo 28 d. Ji smarkiai padidino prezidento ir vykdomosios valdžios galias, atimdama jas iš parlamento. Prezidentas renkamas tiesioginių visuotiniu balsavimu 5 metams. Vyriausybei vadovauja prezidento pasiūlytas Ministras pirmininkas.
Prancūzijos parlamentas yra dvejų rūmų įstatymų leidžiamasis organas, apimantis Nacionalinę asamblėją (Assemblée Nationale) ir Senatą. Nacionalinės asamblėjos atstovai atstovauja vietinėms rinkimų apygardoms ir yra tiesiogiai renkami 5 metų laikotarpiui. Asamblėja turi galią patvirtinti arba paleisti ministrų kabinetą, tad politinė partija ar jų koalicija, turinti daugumą asamblėjoje, įtakoja vyriausybės sudarymą.
Senatoriai renkami rinkėjų kolegijos 6 metų terminui, perrenkant pusę senatorių kas 3 metai, pradedant nuo 2008 m. rugsėjo. Senato įstatymų leidžiamosios galios yra apribotos; dvejų rūmų nesutarimo atveju Nacionalinė asamblėja priima galutinį spendimą, išskyrus konstitucinę teisę ir kai kuriais lois organiques (įstatymai, kurie yra tiesiogiai numatyti konstitucijos) atvejais.
Prancūzija suskirstyta į 13 žemyninės Prancūzijos regionų (régions de France métropolitaine) ir 5 užjūrio regionus (régions d’outre-mer); regionus sudaro 96 departamentai. Taip pat yra kolektyvinės teritorijos (collectivités territoriales) bei Pietų ir Antarktikos teritorijos.
Rejunjonas6 užjūrio teritorijos (collectivités d’outre-mer, Ramiajame ir Atlanto vandenyne):
Volis ir FutūnaPrancūzijos Pietų Sritys (Terres australes et antarctiques françaises)
Prancūzijos žemyninė dalis, kuri savo teritorijos forma primena šešiakampį (pranc. l'Hexagone), yra 547 030 km², su visomis užjūrio valdomis − 674 843 km². Prancūzijos krantus skalauja Viduržemio jūra pietryčiuose ir Atlanto vandenynas (Biskajos įlanka) vakaruose. Prancūzija ribojasi su (skliausteliuose − sienos ilgis): Andora (56,6 km), Belgija (620 km), Vokietija (451 km), Italija (488 km), Liuksemburgu (73 km), Monaku (4,4 km), Ispanija (623 km) ir Šveicarija (573 km). Už Europos ribų Prancūzija dar ribojasi su (skliausteliuose kilometrai): Nyderlandais (Nyderlandų Antilais) Karibų saloje San Martene (10 km), Brazilija (673 km) kaip ir su Surinamu (510 km) užjūrio departamente Prancūzijos Gvianoje. Pakrančių ilgis: 3427 km (Atlanto vandenyno ir Viduržemio jūros). Sausumos sienų ilgis: 4082 km.
Prancūzijos paviršius ypatingas tuo, jog šalies viduryje vyrauja lygumos, o aukščiausi kalnai driekiasi palei valstybės sienas. Kalnai labai įvairūs, vieni seni ir žemi, kiti − jauni ir aukšti. Senus kalnus ir kai kurias aukštumas (pvz., Bretanės) sudaro kietos kristalinės uolienos. Prancūzijoje taip pat yra aukščiausia Europoje smėlio kopa − 114 m.
60 % Prancūzijos teritorijos yra ne didesniame aukštyje kaip 250 m. Beveik visą tokią žemę sudaro banguotos lygumos, tarpais su uolienų atodangomis, kalvomis ir dideliais upių slėniais. Anksčiau išilgai Biskajos įlankos buvo neįžengiamos pelkės, bet jos buvo nusausintos ir apsodintos pušimis. Bretanės ir Normandijos regionai šiaurės vakaruose kalvotesni, jų kranto linijos labai vingiuotos. Likusi dalis kalnuota − stambiausi kalnų masyvai yra Pirėnai pietvakariuose, Centrinis masyvas ir Alpės pietryčiuose. Pietinėje šalies dalyje didelį plotą apima Centrinis masyvas, susidaręs prieš 300 milijonų metų ir užimantis 15 % šalies teritorijos, didžiausias aukštis − 1886 m (Piuji de Sansi k.). Šiaurrytinėje šalies dalyje driekiasi Vogėzų kalnai, švelniai apvaliomis viršūnėmis. Jiems jau daugiau kaip 200 milijonų metų. Į pietus nuo Vogėzų Šveicarijos link tęsiasi Juros kalnai.
Jau 10 000 metų regione nėra veikiančių ugnikalnių, beliko daug užgesusių kūgių, uolienų atodangų ir smailiaviršūnių kalvelių.
Dauguma didžiųjų upių − Luara, Sena, Garona, Dordonė − teka į Atlanto vandenyną, sudarydamos plačius ir derlingus slėnius, o žiotyse − ilgas estuarijas. Šiaurės ir vakarų upės vandeningos ištisus metus, daugelis jų sujungta kanalais. Nėra abejonių, kad Prancūzija turi ilgiausia kanalų tinklą visoje Europoje − net 8000 km. Iš Alpių į Viduržemio jūrą teka vandeningiausia Prancūzijos upė − Rona. Šiaurės rytuose šalies siena teka Reinas, šiaurėje yra Mozelio, Maso, Šeldės aukštupiai. Dauguma upių prasideda Centriniame masyve. Alpių ir Pirėnų upės teka giliais slėniais, vandeningiausios vasarą. Upėms kurios teka per lygumas būdinga lietaus vandens mityba, o kurios išteka iš Alpių − sniego ir ledynų tirpsmo.
Didelių ežerų šalyje nėra. Didžiausi ežerai telkšo Alpėse, tarp jų ir didžiausiu laikomas Ženevos ežeras, tačiau didžioji jo dalis priklauso Šveicarijai. Nedideli ežerai telkšo Alpėse, Centriniame masyve. Lygumose natūralių ežerų beveik nėra. Tuo tarpu Atlanto vandenyno pakrantėse, Garonos žemumoje, Ronos deltoje gausu druskingų ežerų ir maršų.
Miškai dengia 27 % šalies teritorijos. Dauguma jų auga kalnuose. Šiaurėje ir vakaruose būdingi plačialapių miškai, kuriuose auga kaštonai, ąžuolai, beržai, liepos, bukai, aukščiau kalnuose auga ir spygliuočiai. Pietiniuose regionuose auga palmės, pinijos, citrusiniai krūmai. Laukinės gyvūnijos išlikę nedaug, tik Alpėse dar sutinkamos lapės, elniai, stirnos, miškuose yra šernų. Gausu paukščių, Prancūzijos pakrančių maršose susirenka gausūs būriai praskrendančių paukščių.
Europinėje Prancūzijoje yra įsteigti 6 nacionaliniai parkai, dar 3 yra jos užjūrio valdose (Prancūzijos Gvianoje, Reunjone ir Gvadelupoje). Taip pat įvairiuose šalies regionuose įsteigti regioniniai parkai.
Didžioji Prancūzijos dalis yra vidutinių platumų klimato zonoje. Pietrytinėje šalies dalyje vyrauja subtropinis Viduržemio jūros klimatas. Nors ten lietinga žiema ir sausa vasara, didžiosios Prancūzijos dalies klimatas priklauso nuo vietos ir reljefo, taip pat didelę įtaką daro Šiaurės Atlanto srovė. Apskritai beveik visoje Prancūzijoje klimatas yra švelnus. Vidutinė metinė temperatūra yra tarp 10 °C (šalies šiaurėje, Lotaringijoje, Žuroje, Alpėse ir žemiau) ir 16 °C (Viduržemio jūros pakrantėje, Korsikoje).
Šiaurės vakaruose, ypač Normandijoje ir Bretanėje, vyrauja jūrinis klimatas. Žiemos yra švelnios ir dažnai be sniego. Vasaros yra gana vėsios ir drėgnos.
Šiaurės rytuose vyrauja daugiau žemyninės oro srovės. Ypač Lotaringijoje ir Vogėzų kalnuose, žiemos gali būti šaltos. Reino ir Mozelio upių slėniuose klimatas yra tinkamas vyno gamybai.
Prancūzijos centre kritulių kiekis yra nedidelis. Vasaros ir žiemos temperatūrų skirtumas nėra toks didelis, kaip Rytų Europoje. Ganėtinai vėsesnė temperatūra yra Centriniame masyve.
Pietvakariuose klimatą lemią Atlanto vandenynas, kuris yra drėgnas, bet ganėtinai šiltas ir saulėtas. Vasaros yra ganėtinai sausos. Žiema ir rudenį iškrenta daugiau kritulių.
Pietryčiuose vyrauja Viduržemio jūros klimatas. Žiemos būna lietingos, taip pat šiame regione vyrauja kitokia augmenija. Vasara gali užklupti sausra.
Prancūzija priklauso pirmaujantiems pramoniniams kraštams. Turėdama 1744,4 mlrd. dolerių BVP (2003) Prancūzija yra šešta pagal dydį pasaulio ekonomika, po JAV, Japonijos, Vokietijos, Kinijos ir Jungtinės Karalystės. Pasaulio prekybos organizacijos duomenimis, Prancūzija pagal eksporto apimtis 2003 m. užėmė penktą vietą. Bendrasis vidaus produktas augo nuo 1995 iki 2005 m. kasmet vidutiniškai 2,1 %, o 2005 m. pasiekė 1689,4 mlrd. Palyginant su Europos Sąjungos BVP, pagal perkamosios galios paritetą, Prancūzija pasiekė 111,4 indeksą (ES-25: 100) (2003 m.).  90 % jos ploto dirbama, todėl ji pirmaujanti šalis žemės ūkio produkcijos srityje. Prancūzija taip pat yra stambi pramoninė valstybė, turinti aukštos kvalifikacijos darbo jėgą. Valstybinis minimalus darbo užmokestis užtikrina darbuotojams 8,71 € valandinį užmokestį.  Vienas iš penkių prancūzų dirba ir gyvena kaime. Pagrindinių pramonės šakų, ypač energetikos pramonė, iki šiol yra kontroliuojama valstybės. Prancūzija yra svarbi branduolinės energijos gamintoja. Šalyje apie 80 % elektros energijos yra pagaminama atominėse elektrinėse. Taip Prancūzija, šalia Lietuvos, 2005 m. pradžioje pagamino didžiausią procentą branduolinės energijos pasaulyje. Vyno gamyba yra viena iš svarbiausių Prancūzijos pramonės šakų. Taip pat joje yra išplėtota sunkioji, chemijos pramonė, gaminami automobiliai, lėktuvai, tanklaiviai. Garsėja vaistų, parfumerijos, kosmetikos, tekstilės, galanterijos prekėmis.
Turizmas yra taip pat labai svarbi pramonės šaka. Šalį 2007 m. aplankė 81,9 milijonų užsienio turistų Prancūzija, yra labiausiai turistų lankoma pasaulio šalis, po jos eina Ispanija (58,5 milijonų 2006 m.) ir Jungtinės Amerikos Valstijos (51,1 milijonų 2006 m.). Turistus šalis traukia savo miestais (ypač turistų lankomas yra Paryžius), paplūdimiais, pajūrio kurortais, slidinėjimo kurortais ir kaimo regionais, kuriuose žmonės grožisi jų grožiu ir ramybe. Į Aukštutinių Pirėnų departamento miestą Lurdą taip pat atvyksta religiniai piligrimai, kurių čia per metus apsilanko apie kelis milijonus. Labiausiai turistų lankomos vietos (pagal 2003 reitingą  lankytojų per metus) yra: Eifelio bokštas (6,2 mln), Luvras (5,7 mln), Versalio rūmai (2,8 mln), Orsė muziejus (2,1 mln), Paryžiaus Triumfo arka (1,2 mln), Žoržo Pompidu centras (1,2 mln), Sen Mišelio kalnas (1 mln), Šamboro pilis (711,000).
Pagal gyventojų skaičių Prancūzija užima trečiąją vietą Europoje po Rusijos bei Vokietijos ir devynioliktą vietą pasaulyje. Priešingai nei daugelyje Europos valstybių, 2009 m. duomenimis, gimstamumas Prancūzijoje yra smarkiai didesnis nei mirtingumas, todėl gyventojų skaičius didėja ne tik dėl imigracijos, bet ir dėl natūralaus prieaugio.  Pasak 2009 m. apskaičiavimų, vidutinė gyvenimo trukmė šalyje yra 80,98 ir pagal šį rodiklį valstybė užima aštuntą vietą pasaulyje.  14 metų ir jaunesni žmonės sudaro 18,6 % Prancūzijos populiacijos, o vyresni nei 65 m. − 16,4 %.
Nuo priešistorinių laikų Prancūzija buvo prekybos, migracijų bei įsiveržimų kryžkelėje. Keturios pagrindinės Europos etninės grupės – prokeltai, keltai (galai bei bretonai), lotynai ir germanai (frankai, burgundai, vikingai, vestgotai) maišėsi tarpusavyje. Be to nuo XIX a. plūstelėjo nauja migrantų banga, daugiausia tai buvo italai, ispanai, belgai, portugalai, lenkai, armėnai, taip pat žydai iš Rytų Europos.
Po antrojo pasaulinio karo prasidėjo gana didelė imigracija iš trečiojo pasaulio šalių, ypač daug žmonių atvyko iš buvusių Prancūzijos kolonijų. Pažymėtina ir tai, jog imigrantai iš kitų Europos valstybių daug greičiau integruojasi į valstybės ekonominį, kultūrinį bei socialinį gyvenimą, nei trečiojo pasaulio atvykėliai. 2004 m. iš viso į Prancūziją imigravo 140 033 žmonės. Iš jų 90 250 buvo iš Afrikos ir 13 710 − iš Europos. Migracijų bangos Prancūziją padarė viena iš etniškai įvairiausių šalių Europoje. Valstybėje gyvena maždaug 6 milijonai šiaurės Afrikiečių ir 2,5 milijono juodaodžių. Taip pat yra apskaičiuota, kad Prancūzijoje gyvena maždaug 4,9 milijono užsienyje gimusių emigrantų, iš kurių 2 milijonai turi Prancūzijos pilietybę.
Nuo 1992 m. vienintelė oficiali kalba šalyje yra prancūzų. Neskaitant nykštukinių šalių, Prancūzija yra vienintelė vakarų Europos šalis, turinti tik vieną oficialiai pripažintą kalbą. Nepaisant to, valstybėje yra vartojamos 77 regioninės kalbos. Dar neseniai valdžia skatino šių kalbų nenaudoti, bet dabar jos yra netgi mokomos kai kuriose mokyklose. Pasak 1999 m. apklausos, prancūzų kalba yra gimtoji 86 % šalies suaugusiųjų. Tarp nepilnamečių procentas yra didesnis, nes daugelis imigrantų savo vaikus moko būtent prancūzų, o ne savo gimtosios kalbos.
Pasak 2005 m. apklausos, 36 % Prancūzijos gyventojų gali susikalbėti angliškai, 13 % − ispaniškai ir 8 % − vokiškai.  Į šiuos duomenis neįtraukti gyventojai, kuriems šios kalbos yra gimtosios. Populiariausios imigrantų kalbos yra armėnų, portugalų, italų ir ispanų.
Pasak 2007 m. apklausos, 51 % Prancūzijos gyventojų yra katalikai, 31 % − agnostikai arba ateistai, 10 % − kitų religijų atstovai, 4 % − musulmonai, 3 % − protestantai, 1 % − budistai, 1 % − judėjai. Anot 2005 m. apklausos, 34 % Prancūzijos gyventojų „tiki, kad egzistuoja Dievas“, 27 % „tiki, jog yra kokia nors dvasia arba dvasinė energija“ ir 33 % „netiki jokiais dievais, dvasiomis ar dvasinėmis energijomis“.  Pagal šiuos duomenis, Prancūzija yra viena iš mažiau religingų Europos Sąjungos valstybių ir turi patį didžiausią netikinčių jokiais dievais, dvasiomis ir dvasinėmis energijomis žmonių procentą. Pasak kito tyrimo, atlikto 2006 m., 32 % šalies gyventojų save laiko ateistais ir dar 32 % teigia, kad jie yra „skeptiškai žiūri į Dievo egzistenciją, bet nėra ateistai“.
Didžiausias šalies miestas yra Paryžius, kurio aglomeracijoje gyvena apie 12 mln. žmonių (Il de Fransas). Kitas stambias aglomeracijas, turinčias daugiau nei 1 mln. gyventojų, sudaro Marselis, Lilis ir Lionas. Dešimt didžiausiu Prancūzijos miestų (dešinėje pusėje aglomeracijos) pagal gyventojų skaičių 2006 m.:
Prancūzijos kultūra yra viena įtakingiausių Europos kultūrų, kurios vaidmuo sustiprėjo viduramžiais ir ypač XVII a. XVII a. madas ir taisykles Europai diktavo Paryžius, kuris išlaiko mados ir meno sostinės reputaciją iki šių dienų. Tuo metu susisiekimo, aristokratų ir paprasčiausiai išsilavinusių žmonių bendravimo kalba tapo prancūzų. Intelektualinis Prancūzijos gyvenimas klesti jau nuo XVIII a. enciklopedistų laikų. XIX ir XX a. sandūroje Prancūzijoje atsirado meno judėjimas − impresionizmas.
rašytojai Aleksandras Diuma, Viktoras Hugo, Žiulis Vernas, Moljeras, Denisas Didro, Marselis Prustas, Šarlis Pero,
filosofai Rene Dekartas, Volteras, Blezas Paskalis, Anri Bergsonas, Jean-François Lyotard, Šarlis Monteskjė,
Viduramžiais, atskiruose Prancūzijos regionuose autoriai rašė savo stiliumi ir gramatika. Svarbus XVI a. rašytojas buvo François Rabelais kuris įtakojo prancūzų žodyną ir metaforas. XVII a. pjeses rašė Pierre Corneille, Jean Racine, Moljeras. Filosofines ir moralines knygas rašė Blezas Paskalis, Renė Dekartas, kurios paveikė aristokratiją.
Prancūzų literatūra ir poezija klestėjo XVIII ir XIX a. XVIII a. garsiausi autoriai buvo Volteras, Denisas Didro ir Žanas Žakas Ruso. Šarlis Pero buvo vaikų istorijų rašytojas. Žymiausi jo darbai: „Batuotas katinas“, „Pelenė“, „Miegančioji gražuolė“. Garsiausi XIX a., gerai žinomi autoriai ir jų kūriniai Prancūzijoje ir už jos ribų, buvo Viktoras Hugo („Paryžiaus katedra“), Aleksandras Diuma („Trys muškietininkai“ ir „Grafas Montekristas“) ir Žiulis Vernas („20 000 mylių po vandeniu“).
Prancūzija turi stiprius istorinius ryšius su kinu. 1895 m. kiną išrado prancūzai broliai Ogiustas ir Lui Liumjerai.  Prancūzijoje paprastai sukuriama daugiausiai kino filmų iš visų Europos šalių.  Kanų kino festivalis yra vienas reikšmingiausių ir garsiausių kino festivalių pasaulyje. Prancūzijoje gimė keli svarbūs kino judėjimai, tarp jų Naujoji banga. Šalyje dirba ne tik garsūs prancūzų režisieriai, bet ir menininkai iš kitų Europos bei pasaulio valstybių, todėl Prancūzijos kinas neretai persipina su kitų šalių kinematografija. Prancūzų kino kūrėjai taip pat padarė nemažą įtaką kitų šalių kinui.
Prancūzijos kino teatruose dominuoja Holivudo filmai, tačiau lyginant su kitomis Vakarų pasaulio šalimis (išskyrus JAV), Prancūzijoje pajamos, gaunamos iš amerikietiškų filmų, sudaro mažiausią visų kino teatrų pajamų dalį – 50,1 % (palyginimui, Vokietijoje – 77,3 %, Japonijoje – 69,4 %.  Pajamos iš prancūziškų filmų sudaro 34,8 % visų Prancūzijos kino teatrų pajamų – geriausias nacionalinio kino rezultatas iš visų išsivysčiusių šalių (išskyrus JAV; palyginimui Ispanijoje – 13,7 %, JK – 8,3 %.
Nėra atskiros prancūziškos architektūros, ji vystėsi kartu su kitomis kaimyninėmis Europos šalimis. Prancūzijoje yra statinių iš įvairių epochų ir laikotarpių kaip Romos imperijos laikų, romanikos, gotikos, renesanso, baroko, rokoko, ampyro ir modernistinių.
Prancūzijos renesanso dailė XVI a. pradėjo vystytis veikiama italų ir flamandų dailininkų įtakos, kuriuos kvietėsi Prancūzijos karaliai. Prancūzijoje gyvenimo pabaigoje gyveno ir mirė Leonardas da Vinčis. Svarbiausiais prancūzų renesanso tapytojais minimi Žanas Klujė ir jo sūnus Fransua. XVII a. garsiausiais Prancūzijos klasikinio baroko dailininkais buvo Italijoje kūrę Nikola Pusenas ir Klodas Lorenas. Prancūzijoje kūrė Simonas Vujė, Žoržas de La Turas. XVII a. pabaigoje Prancūzijos dailėje didelę reikšmę turėjo pirmasis Liudviko XIV oficialus dailininkas Šarlis Le Brenas. 
XVIII a. Prancūzijoje išsivystė rokoko stilius, kurio garsiausiai atstovais buvo Antuanas Vato, Fransua Bušė, Žanas Šardenas, Žanas Onorė Fragonaras. Populiaria XVIII a. tapytoja moterimi buvo Elizabet Vižė Lebren. XVIII a. pabaigoje napoleoninės eros klasicizmo reikšmingiausiu dailininku buvo Žakas Luji Davidas, XIX a. klasikinės dailės tradicijas pratęsė Ž. O. D. Engras. Ryškiais XIX a. pradžios prancūzų romantizmo kūrėjais buvo Eženas Delakrua ir Teodoras Žeriko. XIX a. viduryje suklestėjo prancūzų realistinė tapyba, kūrė Gustavas Kurbė, Kamilis Koro ir Barbizono mokyklos tapytojai. XIX a. Prancūzijos akademizmo garsiais tapytojais buvo Viljamas Adolfas Bugro, Aleksandras Kabanelis, Žanas Leonas Žeromas.
XIX a. pabaigoje Prancūzijoje susiformavo impresionistinė dailė, kurios garsiausiais atstovais buvo Eduaras Manė, Klodas Monė, Ogiustas Renuaras, Kamilis Pisaro, Edgaras Dega. Po to sekė neoimpresionistinė dailės fazė, kurią atstovavo Žoržas Sera, bei postimpresionistiniai tapytojai Polis Sezanas, Polis Gogenas ir Anri de Tulūz-Lotrekas. XIX a. pabaigoje kūrė primityvistas Anri Ruso, simbolistinės krypties tapytojai (Odilonas Redonas, Gustavas Moro ir nabių grupės dailininkai). Tuo metu iškilo Prancūzijos skulptūros menas. Skulptorius Ogiustas Rodenas tapo garsiausiu moderniųjų laikų Europos skulptoriumi, garsėjo skulptoriai Aristidas Majolis, Antuanas Burdelis.
XX a. pirmojoje pusėje Paryžius tapo pasaulio meno centru. Jame susiformavo modernistinio meno srovės fovizmas, kubizmas, siurrealizmas. Daug Prancūzijos XX a. dailininkų vertinami vienais reikšmingiausių XX a. menininkų. Tai Anri Matisas, Žoržas Brakas, Marselis Diušanas, Roberas Delonė, Fransis Pikabija, Fernanas Ležė, Morisas Utrilo ir kiti. Po antrojo pasaulinio karo Paryžiaus reikšmė meno pasaulyje sumenko. XX a. antroje pusėje Prancūzijos dailę atstovavo Balthus, Žanas Diubufė, Ivas Kleinas, Nikė de San Fal.
Paryžiuje įsikūręs lankomiausias pasaulio meno muziejus − Luvras. Kiti vieni populiariausių muziejų: Orsė muziejus ir Pompidu centras Paryžiuje.
Prancūzija ilgai buvo laikoma Europos meno ir muzikos centru. Šalis turi įvairią vietinę liaudies muziką, taip pat stilius, kuriuos sukūrė imigrantai iš Afrikos, Lotynų Amerikos ir Azijos. Paryžiaus Dievo Motinos katedroje XII a. pabaigoje dirbo vieni iš anksčiausiai vardais žinomų Europos kompozitorių Leoninas ir Perotinas. XIV a. garsėjo poetas ir kompozitorius Gijomas de Mašo.
Klasikinės muzikos srityje, Prancūzijoje kūrė daug žymių kompozitorių. XVII a. svarbiausiu Prancūzijos baroko kompozitoriumi buvo iš Italijos kilęs Žanas Batistas Liuli. Po jo garsiais baroko kompozitoriais buvo Markas Antuanas Šarpantjė, Fransua Kuperenas, Žanas Filipas Ramo. XIX a. romantizmo epochos metu iš Prancūzijos iškilo keletas garsių kompozitorių. Tai Hektoras Berliozas, Žoržas Bizė, Šarlis Guno, Žakas Ofenbachas, Kamilis Sen Sansas, Danielis Oberas, Žiulis Masnė, Emanuelis Šabrijė, Leo Delibas. Prancūzijoje kūrė iš Italijos kilęs Luidžis Kerubinis ir iš Belgijos kilęs Sezaras Frankas. XIX ir XX a. sandūroje kūrė Klodas Debiusi, Morisas Ravelis, Gabrielis Forė, Erikas Sati, Polis Diuka. XX a. elektroninės muzikos pionieriumi buvo Edgaras Varezas, išgarsėjo kompozitoriai Fransis Pulenkas, Olivjė Mesianas, Pjeras Bulezas. 
Šiuolaikinė populiarioji muzika yra prancūzų hip hopas, elektroninė muzika ir popmuzika. Vienas žinomiausių prancūzų elektroninės muzikos atlikėjų yra Žanas Mišelis Žaras, kurio muzika pasiekė plačią prancūzų auditoriją. Prancūzų elektroninės muzikos atlikėjai „Air“, „Daft Punk“, Laurent Garnier, David Guetta, „Stromae“ ir „Justice“ sulaukė sėkmės tiek lokaliu, tiek tarptautiniu mastu. Dainininkės Mylène Farmer, Patricia Kaas, Nolwenn Leroy gerai žinomos frankofoniškame pasaulyje.
Prancūzijoje 1938 m. vyko III pasaulio futbolo čempionatas, 1960 m. – I Europos futbolo čempionatas, 1984 m. – VII Europos futbolo čempionatas, 1998 m. – XVI pasaulio futbolo čempionatas, 2016 m. XV Europos futbolo čempionatas.

Šiame straipsnyje aprašoma Prancūzijos istorija – istorija, apimanti laikotarpį nuo Frankų valstybės padalinimo 843 m. Apie ankstyvesnius dabartinės Prancūzijos teritorijos istorijos laikotarpius skaitykite straipsniuose Prancūzijos priešistorė, keltai, Galija ir frankai.
Pirmoji frankų karalių dinastija buvo Merovingai (V a. pb. – 751 m.). Žymiausias jos atstovas – Chlodvigas I (valdė 481–511 m., nuo 486 m. frankų karalius). Paskutinis Merovingų atstovas buvo Childerikas III (valdė 743–751, mirė 754 m.). Jų sostine nuo 561 m. buvo Mecas.
843 m. sudaryta Verdeno sutartis, pagal kurią frankų valstybė buvo padalinta. Liudviko Pamaldžiojo (814-40) sūnūs padalino valstybę į rytinę, viduriniąją ir vakarinę dalis. Pirmasis Vakarų frankų karalystės, kurios šaknis galima atrasti ankstesnėse frankų valstybės dalyse Neustrijoje ir Austrazijoje, karalius buvo Karolis II Plikagalvis (843-77). Tai galima laikyti Prancūzijos kaip savarankiško politinio vieneto pradžia. Rytinėse žemėse, kuriose vėliau atsirado Vokietija, valdovu buvo išrinktas Henrikas Paukštininkas iš saksų dinastijos (Henrikas I iš Vokietijos).
Kaip ir Rytų frankų karalystėje, taip ir vakaruose susidarė didelės teritorijos: Frankijos, Akvitanės, Gaskonės, Bretanės ir Normandijos hercogystės, Šampanės, Tulūzos, Barselonos, Flandrijos grafystės, Gotijos markgrafystė. Vidurinė karalystė Lotaringija nuo 925 m. buvo visiškai prijungta prie Rytų frankų karalystės. Vakarinėje, rytinėje frankų valstybėse ir Italijoje ėmė rasti valstybinis identitetas.
Iš pradžių Vakarų frankų karalystė turėjo stiprią padėtį tarp frankų karalysčių. Karolis II Plikagalvis sugebėjo užimti Italiją ir 875 m. buvo karūnuotas imperatoriumi. Dėl ankstyvos jo sūnaus ir abiejų vaikaičių mirties ši imperija iširo: 877 m. savarankiška karalyste tapo Žemutinė Burgundija (Arelatas), o 888 m. ir Aukštutinė Burgundija, Italijos valdymas taip pat nebuvo išlaikytas. 880 m. teko atsisakyti pretenzijų į Lotaringiją, kuri atiteko Rytų frankų karalystei.
Valdant Karolingams karalystę niokojo vikingai. 884 m. Rytų frankų karalystės karalius ir imperatorius Karolis III Storasis (881-87) tapo ir Vakarų frankų karalystės valdovu. Dėl savo pasyvumo kovojant su normanų grėsme Karolis buvo priverstas atsisakyti sosto (Tribūro reichstagas). 888 m. pirmuoju antikaraliumi buvo išrinktas Paryžiaus grafas Edas iš Robertenų giminės. Karolingai Vakarų frankų karalystėje išliko dar šimtą metų, tačiau valdžia šiuo laikotarpiu faktiškai buvo Robertenų rankose. Ši trumpa Robertenų dinastija buvo Kapetų dinastijos pirmtakė. Vadovaujami Rolo vikingai įsikūrė Normandijoje ir jiems Karolis III Naivusis suteikė iš pradžių grafų, po to kunigaikščių teises. Žmonės, atsiradę susimaišius vikingams, frankams ir galo-romėnams, buvo pavadinti normanais.
Išmirus Karolingams 987 m. birželio 1 d. Reimso susirinkime karaliumi buvo išrinktas Hugo Kapetas. Prieš tai jis vadinosi „frankų kunigaikščiu“, o po to tapo frankų karaliumi (Rex Francorum). Jis taip pat buvo pripažintas galų, bretonų, danų, akvitaniečių, gotų, ispanų ir gaskonų karaliumi. Minimi danai yra normanai (iš Normandijos), o ispanai paminėti dėl Karolingų užkariautos Ispanijos teritorijos. Hugo Kapeto valdymas buvo svarbus tuo, kad buvo prarastos visos Ispanijos teritorijos, kurios tapo nepriklausomomis. Barselonos grafas Borelis prašė Hugo pagalbos prieš musulmonų išpuolius, bet nors ir būtų norėjęs, Kapetas negalėjo padėti Boreliui, nes buvo užimtas kova su Karoliu, Žemutinės Lotaringijos kunigaikščiu Karoliu (Charles de Basse-Lotharingie). Po to buvo prarastos kitos ispaniškos kunigaikštystės. Hugo sūnus Robertas II Garbingasis sutiko Henriką II, Šventosios Romos imperatorių, 1023 m. prie sienos.
1066 m. hercogas Vilhelmas Užkariautojas užkariavo Angliją. Jis tuo pačiu metu buvo ir Prancūzijos karaliaus vasalas. Anglijos karališkoji šeima per vėlesnius keturis šimtmečius tapo didžiausia grėsme Prancūzijos karūnai.
Norint suvienyti Prancūziją, karaliui teko kovoti ne tik su vidaus, bet ir su išorės priešais, nes tuo metu didelę Prancūzijos dalį valdė Anglija. Jie sutiko nebekelti pretenzijų į viens kito žemes ir buvo naujo laikotarpio Kapetingų ir Otonidų santykiuose pradžia.
Prancūzijos karalystė buvo labai decentralizuota. Jei karalius išdrįsdavo žengti žingsnį už savo mažų valdų, rizikuodavo būti paimtas į nelaisvę savo paties vasalų. Tai buvo ypač būdinga valdant pirmiesiems Kapetingams, bet nuo Liudviko VI (1106-37) laikų karaliaus valdžia tapo labiau pripažįstama. 1124 m. imperatoriaus Henriko V antpuolio ir kryžiaus žygių metu ėmė formuotis prancūzų nacionalino bendrumo jausmas. Net galingesni vasalai, tokie kaip Henrikas Plantagenetas (Henrikas II iš Anglijos), duodavo priesaiką Prancūzijos karaliams.
Liudvikui VII gerai tarnavo abatas Sugerijus, kuris jam padėjo įgyti kilmingųjų pagarbą. Sugerijaus architektūros vizija vėlyvojo Renesanso laikais buvo pavadinta gotikine architektūra. Šis stilius tapo standartu daugumai Prancūzijos katedrų, pastatytų vėlyvaisiais viduramžiais. Kai kurie karaliaus vasalai tapo tokie stiprūs, kad atsidūrė galingiausių Vakarų Europos valdovų tarpe. Normanai, Plantagenetai, Lusignanai, Hoteviliai, Ramnulfidai, Tulūzos grafai sėkmingai įgijo teritorijų už Prancūzijos ribų. Svarbiausias užkariavimas, buvo po Hastingso mūšio įvykęs Anglijos užkariavimas, kurį įvykdė Vilhelmas Užkariautojas. Nors normanai buvo Prancūzijos karaliaus vasalai ir jam lygūs, nes buvo Anglijos karaliai, jų politinis dėmesys buvo nukreiptas į Prancūziją. Normanų kilmingieji liepė sukurti Bayeux gobeleną. Svarbi Prancūzijos aristokratijos dalis dalyvavo Kryžiaus žygiuose.
Valdant Liudvikui VII karūna patyrė rimtą sukrėtimą: Akvitanės kunigaikštytė Eleonora, išsiskyrusi su Liudviku VII, ištekėjo už Henriko Plantageneto, kuris buvo Normandijos hercogas, Anžu, Meno ir Turenės grafas, o nuo 1154 m. ir Anglijos karalius. Susidariusi Angevinų imperija valdė apie pusę Prancūzijos valstybės teritorijos. Buvinės mūšis tikriausiai buvo svarbiausias įvykis, nulėmęs vadinamosios imperijos žlugimą. Pilypas II Augustas (1180–1223) sugebėjo su Štaufenų pagalba anglus išstumti iš teritorijos šiauriau Luaros (1214 m. Buvinės mūšis), o Liudviko IX Šventojo valdymo metu (1226-70) Angevinai bevaldė tik nedidelę teritoriją šalies pietvakariuose (Gaskonė ir Akvitanija).
Galima sakyti, kad Prancūzija tapo centralizuota valstybe valdant Liudvikui Šventajam, kuris įvykdė keletą administracinių reformų. Daugiau reformų įvedė Pilypas IV Gražusis. Šis karalius panaikino Tamplierių ordiną, pasirašė Oldo sąjungą (su Škotija prieš Anglija), įkūrė Parlamentą. Pilypas IV buvo toks galingas, kad galėjo įtakoti popiežių ir imperatorių rinkimus. Popiežius persikėlė į Avinjoną ir visi tuo metu išrinkti popiežiai buvo prancūzai, pvz.: Klemensas V.
Įtampa tarp Kapetų ir Anžu baigėsi Šimtamečiu karu (1338–1453), kai iš Prancūzijos kilę Anglijos karaliai pradėjo reikalauti iš Valua Prancūzijos sosto. Tai taip pat buvo Juodosios Mirties ir kelių pilietinių karų laikotarpis. Prancūzijos gyventojai labai nukentėjo nuo šių karų. Teigiama, kad sunkios sąlygos, kurias patyrė prancūzai per Šimtametį karą pažadino jų nacionalizmą, kuriam atstovavo Žana d'Ark. Nors tai diskutuotina, Šimtametis karas atsimenamas kaip anglų-prancūzų karas, o ne feodalinis konfliktas. Per karą Prancūzija politiškai ir kariniu požiūriu pasikeitė. Nors prancūzų-škotų armija laimėjo prie Baugé, žeminantys pralaimėjimai prie Puatjė ir Ažinkoro privertė Prancūzijos aristokratiją suprasti, kad jie neturi šansų kaip šarvuoti riteriai kovoti prieš organizuotą armiją. Karolis VII įkūrė pirmąją nuolatinę Prancūzijos armiją (Compagnies d’ordonnance) ir nugalėjo anglus prie Pate ir naudodamas patrankas Formigny mūšyje. Kastilono mūšis laikomas paskutiniu mūšiu, bet Kalė ir Lamanšo sąsiaurio salos liko anglų valdžioje.
Prancūzija iš feodalinės šalies tapo centralizuota valstybe (nors ir su daugybę regioninių skirtumų), organizuota aplink absoliutinę monarchiją, kuri rėmėsi Dieviškos karalių teisės doktrina ir valstybinės Bažnyčios parama. Burgundijos kunigaikštis buvo surinkęs didelę teritoriją, kuriai priklausė jo kunigaikštystė ir Burgundijos Nyderlandai. Prancūzijos karalius Liudvikas XII susirėmė su Karoliu Narsiuoju Burgundijos karuose, per kuriuos karalių palaikė Senoji Šveicarų Konfederacija (dabar Šveicarija). Burgundijos kunigaikštis buvo nugalėtas Morato, Grangsono, Herikorto ir galiausiai Nancy mūšyje (1477 m.). Burgundija tapo karaliaus valda, bet dalis jos žemių – Franšė-Komtė – buvo atiduota Filipui I Kastiliečiui 1493 m.
Prancūzija dalyvavo Italijos karuose (1494–1559 m.), kurie žymi ankstyvosios Naujųjų laikų Prancūzijos pradžią. Karalius Pranciškus I buvo paimtas į nelaisvę Pavijoje. Prancūzijos monarchijai reikėjo sąjungininkų ir ji jų rado – Osmanų imperiją. Osmanų generolas Barbarosa 1543 m. rugpjūčio 5 d. užėmė Nicą ir ją perdavė ją Pranciškui I. Tais laikais vyko Protestantų reformacija ir Jonas Kalvinas bei jo doktrinos metė iššūkį Katalikų bažnyčiai Prancūzijoje. XVI a. Austrijos ir Ispanijos Habsburgai dominavo Europoje. Be Austrijos ir Ispanijos jie valdė daugybę karalysčių ir kunigaikštysčių visoje Europoje. Karolis V, Burgundijos grafas, Šventosios Romos imperatorius, Aragono, Kastilijos, Vokietijos ir kitų šalių karalius buvo apsupęs Prancūziją. Ispaniškas tercio (ietininkų ir muškietininkų karinė rikiuotė) buvo sėkmingai naudojama prieš Prancūzijos riterius ir ilgą laiką nebuvo nugalėta. 1558 m. sausio 7 d. Guise kunigaikštis iš anglų atėmė Kalė uostą.
Nepaisant Habsburgų galios, prancūzų kalba paplito Europos aristokratijos tarpe. Imperatorius Karolis V taip kalbėjo apie kalbas:
Dėl jos tarptautinio statuso, buvo norima prancūzų kalbą reformuoti. Buvo padarytos kelios kalbos suvienodinimo reformos. Renesanso rašytojas Fransua Rablė (tikriausiai gimęs 1494 m.) padėjo susiformuoti literatūrinei prancūzų kalbai, kuriai būdingi iš naujo įvesti graikiški ir lotyniški žodžiai. Jacques Peletier du Mans (gimęs 1517 m.) buvo vienas iš mokslininkų, reformavusių prancūzų kalbą. XVI a. Prancūzijos karalystė pradėjo kurti kolonijas Šiaurės Amerikoje. Jacques Cartier buvo žymus tyrinėtojas, toli nuklydęs į Amerikos vidurį. Didžiausia kolonijų grupė pradėta vadinti Naująja Prancūzija ir keletas miestų, tarp jų Kvebekas, Monrealis, Detroitas, Naujasis Orleanas, buvo įkurti prancūzų. Italų keliautojas Giovanni da Verrazzano, dirbęs Prancūzijai, įkūrė Naująjį Angulemą, kuris vėliau tapo Niujorku.
Atnaujintos Katalikų bažnyčios konservatyvi grupuotė, vadovaujama Guise kunigaikščio, sukėlė Vasi hugenotų skerdynes 1562 m., taip pradėdama pirmąjį iš Prancūzijos religinių karų, per kuriuos Anglija, Vokietija ir Ispanija padėjo tai katalikams, tai protestantams. Per labiausiai pagarsėjusį incidentą, vadinamą Šventojo Baltramiejaus nakties skerdynėmis, 1572 m. žuvo tūkstančiai hugenotų. Religijos karai pasiekė kulminaciją su Trijų Henrikų karu, kuriame Henrikas III nužudė Henriką, Guise kunigaikštį, Ispanijos remiamos katalikų lygos lyderį, ir karalius buvo nužudytas keršijant. Henrikas IV tapęs karaliumi pasirašė Nanto ediktą (1598 m.). Religiniai konfliktai atsinaujino valdant Liudvikui XIII, kai kardinolas Rišeljė privertė protestantus nuginkluoti armiją ir atiduoti tvirtoves. Konfliktas baigėsi La Rošelio apgultimi (1627–1628 m.), kurios metu protestantai ir juos remiantys anglai buvo nugalėti. Alais taika patvirtino tikėjimo laisvę, bet nuginklavo protestantus. Tai buvo taip pat filosofijos metas. R. Dekartas siekė atsakymų į filosofinius klausimus naudodamasis logika bei protu ir 1641 m. suformuluos tai, kas vadinama Karteziniu dualizmu.
Religiniai konfliktai niokojo ne tik Prancūziją, bet ir Habsburgų vadovaujamą Šventąją Romos imperiją. Trisdešimtmetis karas ardė katalikų Habsburgų galią. Kardinolas Rišeljė, nors kovojo su Prancūzijos protestantais, per karą kariavo jų pusėje, nes tai buvo raison d'état (Nacionalinis interesas). Habsburgų pajėgos įsiveržė į Prancūziją, nusiaubė Šampanę, grasino Paryžiui. Rišeljė mirė 1642 m. ir jį pakeitė Džulijus Mazarinis, o po metų mirė Liudvikas XIII ir karaliumi tapo Liudvikas XIV. Prancūzijai tarnavo keli geri generolai Liudvikas II Burbonas, Konde grafas, ir Tureno vikontas. Prancūzija laimėjo lemiamą Rokrua mūšį (1643 m.), Ispanijos armija buvo sunaikinta. Ulmo (1647 m.) ir Vestfalijos taika (1648 m.) užbaigė karą. Tačiau Prancūzijoje kilo neramumai, pavadinti Fronde, kurie baigės Prancūzijos-Ispanijos karu 1653 m. Liudvikas II Burbonas tą kartą tarnavo Ispanijai, bet Tureno vikontas jį sutriuškino Dunkirko mūšyje (1658 m.). Pirėnų taikos (1659 m.), kurios prašė Ispanijos karalystės, sąlygos buvo joms nepalankios, nes Prancūzija užėmė Šiaurės Kataloniją.
Karalius Saulė norėjo, kad jį atsimintų kaip menų globėją, koks buvo jo protėvis Liudvikas IX. Jis pakvietė Jean-Baptiste Lully įkurti Prancūzų operą. Tarp Lully ir Moljero užsimezgė audringa draugystė. Jules Hardouin Mansart buvo svarbiausias to meto architektas. Per ilgą Liudviko XIV valdymą Prancūzija dalyvavo daugybėje karų, o tai sekino valstybės iždą. Jis pradėjo valdyti per Trisdešimtmetį karą. Jo karinis architektas Vaubanas išgarsėjo penkiakampėm tvirtovėm, o karaliaus finansų ministras Žanas Batistas Kolberas rėmė kiek įmanydamas karaliaus išlaidas. Prancūzija kovojo su Ispanija Perdavimo kare 1667 m. Ispanijos pralaimėjimas ir Prancūzijos įsiveržimas į Ispanijos Nyderlandus kėlė nerimą Anglijai ir Švedijai. Su Jungtinėmis Nyderlandų provincijomis jos sudarė Trigubą sąjungą, skirtą sustabdyti Liudviko XIV ekspancijai. Liudvikas II Burbonas užėmė Franš Kontė, bet esant blogesnei pozicijai, karalius sutiko Achene pasirašyti taikos sutartį. Pagal ją Prancūzija atsisakė Franš Kontė, bet gavo Lilį.
Taika buvo trumpalaikė ir prasidėjo Prancūzijos-Nyderlandų karas (1672–1678 m.). Liudvikas XIV reikalavo Jungtinių Nyderlandų pradėti karą su Ispanijos Nyderlandais, bet šie atsisakė. Prancūzija užpuolė Olandiją ir prie jos prisidėjo Anglija. Sugriovus pylimus ir užliejus polderius Prancūzijos invazija buvo sustabdyta. Nyderlandų generolas Michiel de Ruyter pasiekė keletą strateginių pergalių prieš Prancūzijos-Anglijos laivyną ir Anglija pasirašė taiką 1674 m. Kadangi Nyderlandai nebeturėjo jėgų priešintis, sutiko pasirašyti Nijmegeno taikos sutartis, pagal kurias Prancūzijai atiteko Franš Kontė ir dar nuolaidų Ispanijos Nyderlanduose. 1682 m. gegužės 6 d. karaliaus rūmai persikėlė į Versalį, kurį Liudvikas XIV labai išplėtė. Taika neužsitęsė ir kilo Prancūzijos-Ispanijos karas, vadinamas Suvienijimų karu (1683–1684 m.), kuriame Ispanija su Šventąja Romos imperija buvo lengvai nugalėtos. 1685 m. spalį Prancūzijos karalius pasirašė Fonteneblo (Fontainebleau) ediktą, įsakantį sunaikinti protestantų bažnyčias ir mokyklas Prancūzijoje.
Netrukus Prancūzija kariavo Didžiosios sąjungos kare. Buvo kaunamasi ne tik Europoje, bet ir Šiaurės Amerikoje. Nors karas buvo ilgas ir sunkus (jis dar vadinamas Devynerių metų karu), jo pabaiga buvo negalutinė. Ryswicko taika 1697 m. patvirtino, kad Elzasas priklauso Prancūzijai, bet nepripažino jos teisių į Liuksemburgą. Liudvikas turėjo pasitraukti iš Katalonijos ir Palatino valdos. Ši taikos sutartis visų buvo laikoma paliaubom, tad karas atsinaujino. 1701 m. prasidėjo Ispanijos įpėdinystės karas. Burbonas Filipas Anžu buvo numatytas įpėdiniu. Tam pasipriešino Imperatorius Leopoldas I, nes tai galėjo smarkiai padidinti Burbonų galią ir reikalavo Ispanijos sosto sau. Jį palaikė Anglija ir Olandija. Jungtinėms pajėgoms vadovavo Džonas Čerčilis ir princas Eugenijus Savojietis. Jie keletą kartų sėkmingai sutriuškino Prancūzijos armiją: Blenheimo mūšis (1704 m.) buvo didžiausias pralaimėtas sausumos mūšis nuo pergalės prie Rokrua 1643 m. Bet po itin kruvinų Ramillies ir Malplaquet mūšių, sąjungininkai nebeturėjo pakankamai kareivių tęsti karą. Vadovaujami Vilarso prancūzai atgavo prarastas žemes tokiuose mūšiuose kaip Denaino mūšis. Galiausiai buvo pasiektas kompromisas ir 1713 m. pasirašyta Utrechto sutartis. Filipas Anžu tapo Ispanijos karaliumi Filipu V, bet jam buvo uždrausta paveldėti Prancūzijos sostą.
1715 m. Liudvikas XIV mirė nuo gangrenos. 1718 m. Prancūzija vėl kariavo, kai regentas Filipas II Orleanietis įstojo į Kvadruplės sąjungos karą prieš Ispaniją. Filipas V pasitraukė iš karo, kai turėjo pripažinti, kad Ispanija nebėra didelė jėga Europoje. Fleri valdant taika buvo palaikoma visom išgalėm. Tačiau 1733 m. kilo Lenkijos įpėdinistystės karas ir Prancūzija kovojo su Austrija. Šįkart nebuvo įsiveržimo į Nyderlandus, o Didžioji Britanija buvo neutrali, tad Austrija kovojo viena prieš Ispanijos-Prancūzijos sąjungą ir buvo sutriuškinta. Buvo pasirašyta Vienos taika (1738 m.), pagal kuriąStanislovui Leščinskiui atiteko Lotaringijos kunigaikštystė, po jo mirties ją perims Prancūzija. Po dvejų metų prasidėjo Austrijos įpėdinystės karas ir jame vėl dalyvavo Prancūzija. Buvo kariaujama Šiaurės Amerikoje, Indijoje ir Europoje, bet karas baigėsi lygiosiomis ir buvo sudaryta Aix-la-Chapelle taika (1748 m.). Tačiau vėl dauguma tai laikė paliaubomis. Prūsija tapo grėsme, nes iš Austrijos atėmė daugybę žemių. Tai 1756 m. sukėlė Diplomatinę revoliuciją ir buvo sudarytos naujos sąjungos. Prancūzija, Austrija ir Rusija kovojo su Anglija ir Prūsija. Šiaurės Amerikoje prancūzai tapo indėnų sąjungininkais Septynerių metų kare ir nepaisant pergalių Didžiųjų Pievų ir Monongahelos mūšiuose, buvo sutriuškinti Abrahamo lygumų mūšyje Kvebeke. Europoje Rusija buvo beveik sutriuškinus Prūsiją, bet ją išgelbėjo Branderburgo Namų stebuklas (po carienės mirties Petras III liepė armijai atsitraukti). Prancūzija pralaimėjo Anglijai Lagoso ir Kviberono įlankos jūrų mūšiuose. Buvo pasirašyta Paryžiaus taika (1763 m.) ir Prancūzija neteko daugybės kolonijų Amerikoje. 1768 m. Prancūzija iš Genujos nupirko Korsiką.
Praradusi kolonijas Prancūzija norėjo atkeršyti Anglijai per JAV nepriklausomybės karą. Prie karo prisidėjo Ispanija ir Nyderlandai. Admirolas de Grasse nugalėjo britų laivyną Chesapeake įlankos mūšyje, o Jean-Baptiste Donatien de Vimoras ir Gilbertas du Motjeras, markizas de La Fajetas padėjo įveikti britus prie Jorktauno. Karas baigėsi 1783 m. Paryžiaus sutartim ir Anglija prarado kolonijas Amerikoje.
Vystantis valstybei atsirado naujos idėjos apie karalių valdžią. Monteskjė aprašė valdžių atskyrimą. Tapo įtakingi prancūzų filosofai ir intelektualai, tokie kaip Volteras, Didro ir labiausiai Ruso su Socialiniu kontraktu. Mokslas, matematika ir technologija klestėjo. Antuanas Lavuazjė atrado vandenilį ir deguonį.
Prancūzijos revoliucija prasidėjo 1789 m. liepos 14 d. Bastilijos šturmu Paryžiuje (dabar tai Prancūzijos nacionalinė šventė). Revoliucionieriai norėjo atsikratyti absoliutizmo, kuris valdant Liudvikui XIV-ajam pasiekė savo viršūnę, tačiau Liudviko XVI-ojo laikotarpiu perėjo į žlugimo fazę. 1791 m. rugsėjo 3 d. priėmus naująją konstituciją Prancūzijoje panaikinta monarchija. 1792 m. rugpjūčio 10 d. po Tiuilri rūmų šturmo karalius buvo atstatydintas.
Pirmosios koalicijos laikais Direktorija pakeitė Nacionalinį Konventą. Didžioji Britanija vis dar kovojo su Prancūzija ir buvo sukurtas planas užimti Egiptą, kurį valdė Osmanų imperija, britų sąjungininkė. Tai buvo Napoleono idėja ir direktoriai jai pritarė, norėdami kuo toliau išsiųsti populiarų generolą. Napoleonas pakeliui į Egiptą iš Švento Jono riterių atėmė Maltą. Prancūzijos armija nugalėjo osmanus Piramidžių mūšyje. Sausumos kampanija vyko sklandžiai, bet britų admirolas H. Nelsonas sumušė prancūzų laivyną Nilo mūšyje. Tai išgirdę osmanai nusprendė vėl surinkti armiją, bet Napoleonas puolė pirmas. Invazija į Siriją žlugo per Akros apgultį ir Napoleonas grįžo į Europą palikęs didžiąją dalį armijos. Likusius prancūzus užpuolė admirolas Keith su mameliukais ir išvarginti ligų jie pasidavė. Rozetės akmuo buvo atrastas šio žygio metu ir Šampoljonas jį išvertė.
Kai Napoleonas grįžo į Prancūziją Direktorijai grasino Antroji antiprancūziškoji koalicija. Rojalistai vis dar svajojo apie monarchiją, o Prūsija ir Austrija nebuvo susitaikiusios su teritoriniais nuostoliais. Rusijos armija išstūmė prancūzus iš Italijos, nugalėjusi tokiuose mūšiuose kaip Kazano, o Austrijos įveikė Prancūzijos kariuomenę Šveicarijoje, Ciuricho ir Stockacho mūšiuose. 1799 m. lapkričio 9 d. vadinamojo Briumero 18 perversmo metu kariuomenė išvaikė Penkių šimtų tarybą, Napoleonui Bonapartui prijaučiantys deputatai iš abiejų rūmų perdavė valdžią trijų konsulų Konsulatui. Į jo sudėtį įėjo ir Napoleonas kaip pirmasis, didžiausias galias turintis konsulas. Austrijos armija buvo nugalėta Marengo ir Hohenlindeno mūšiuose 1800 m. Admirolas Louis-René Levassor de Latouche Tréville gana sėkmingai kovojo su Britų laivynu. Antroji koalicija buvo sumušta ir buvo sudarytos dvi taikos sutartys: Lunéville ir Amiens. 1803 m. Napoleonas pardavė Liuzianą JAV, nes manė, kad ji neapginama.
1799 m. Prancūzijos Konstitucija buvo parengta specialios komisijos, ratifikuota tautos ir galiojo iki 1804 m. kovo 21 d., kai visose prancūzų valdomose teritorijose įsigaliojo Napoleono kodeksas. Gegužės 18 d. Senatas Napoleoną paskelbė imperatoriumi ir buvo įkurta Prancūzijos imperija. Napoleono valdymas buvo konstitucinis ir nors autoritarinis, bet pažangesnis už kitas to meto monarchijas. Po imperijos paskelbimo buvo sudaryta Trečioji koalicija kovai su ja. Prancūzijos armija buvo pervadinta Grande Armée 1805 m. Napoleonas naudojo propagandą ir nacionalizmą valdyti prancūzus. Prancūzijos armija prie Ulmo paėmė į nelaisvę visą Austrijos armiją, tačiau Prancūzijos ir Ispanijos laivynas buvo britų sumuštas Trafalgaro mūšyje ir Napoleono planai įsiveržti į Didžiąją Britaniją žlugo. Bet Napoleonas sumušė Rusijos ir Austrijos armijas Austerlico mūšyje. Tai buvo didžiausias Trečiosios koalicijos pralaimėjimas, nulėmęs jos žlugimą. Buvo sudaryta Presburgo taika. Austrija neteko Šventosios Romos imperatoriaus titulo, o iš dalies jos teritorijų buvo sudaryta Reino konfederacija.
Šventosios Romos imperijos sunaikinimas ir Austrijos sutriuškinimas paskatino Prūsiją prisidėti prie Rusijos ir Didžiosios Britanijos ir sudaryti Ketvirtąją koaliciją. Nors koalicija turėjo daug narių, bet Prancūziją palaikė marionetinės valstybės ir jos valdomos teritorijos. Pranokta skaičiumi Prūsijos armija buvo sutriuškinta Jena-Auerstedt mūšyje 1806 m. Napoleonas užėmė Berlyną ir nužygiavo iki Rytų Prūsijos. Ten Rusijos armija buvo nugalėta Friedlando mūšyje. Pagal Tilžės sutartį Rusija turėjo prisijungti prie Kontinentinės sistemos, o Prancūzijai atiteko pusė Prūsijos teritorijų. Iš tų teritorijų atsirado Varšuvos kunigaikštystė, o į Grande Armée įstojo daugybė lenkų.
Sutvarkęs reikalus rytuose, Napoleonas grįžo į Prancūziją, nes vis dar vyko karas su Didžiąja Britanija. Šiam kare liko tik dvi neutralios valstybės: Švedija ir Portugalija. Pagal Fontenblo sutartį, buvo sudaryta Prancūzijos-Ispanijos sąjunga prieš Portugaliją. Ispanija nusižiūrėjo Portugalijos teritorijas. Prancūzijos armija įžengė į Ispaniją kariauti su Portugalija, bet užėmė ispanų tvirtoves ir netikėtai užgrobė karalystę. Džozefas Bonapartas tapo Ispanijos karaliumi, kai Karolis IV atsisakė sosto. Iberijos pusiasalio užgrobimas paskatino vietinį nacionalizmą, portugalai bei ispanai pradėjo partizaninį karą ir nugalėjo prancūzus Baileno mūšyje. Britai buvo trumpam į Portugaliją pasiuntę savo karių ir po pralaimėjimo Vimeiro mūšyje prancūzai pagal Sintros konvenciją evakavo savo kariuomenę iš Portugalijos. Prancūzija kontroliavo tik Kataloniją ir Navarą, tačiau Ispanijos armija neatakavo. Prancūzija vėl puolė vadovaujama paties Napoleono. Ši ataka apibudinama kaip „ugnies ir plieno lavina“, bet Europos valstybės nebemanė, kad Prancūzijos imperija yra nenugalima. 1808 m. Austrija suformavo Penktąją koaliciją sunaikinti Prancūzijos imperijai. Austrai sumušė prancūzus Aspern-Esslingo mūšyje, bet pralaimėjo Vagramo mūšyje, o lenkai nugalėjo austrus Raszyno mūšyje. Nors pralaimėjimai nebuvo tokie skaudūs kaip ankstesni, Austrija neteko dar daugiau teritorijų.
1812 m. prasidėjo nesėkmingas Prancūzijai karas su Rusija. Napoleonas surinko didžiausią kada nors Europoje buvusią armiją, įskaitant karius iš užkariautų kraštų, kad įsiveržtų į Rusiją, kuri paliko Kontinentinę sistemą ir prie Lenkijos sienos rinko savo karius. Po sekinančio žygio ir nerezultatyvaus Borodino mūšio prie Maskvos, Grande Armée užėmė sudegintą Maskvą. Nors dar vyko mūšiai, tokie kaip Maloyaroslavetso, Napoleono armija paliko Rusiją smarkiai sumažėjusi dėl žiemos, išsekimo ir Rusijos kariuomenės taikytos išdegintos žemės taktikos. Prancūzai taip pat pralaimėjo Vitorijos ir Pirėnų mūšius Ispanijoje. Prancūzija vėl įsiveržė į Ispaniją sutramdyti partizanus. Po pralaimėjimų abiejuose frontuose, Europos valstybės vėl nusprendė kariauti su Napoleonu. Buvo sudaryta Šeštoji antiprancūziškoji koalicija ir Reino konfederacija perėjo į priešų pusę. Napoleonas buvo sutriuškintas Leipcigo mūšyje (Tautų mūšis) ir prancūzai buvo pranokti skaičiumi per Šešių dienų kampaniją, nors dėl žymiai didesnių sąjungininkų nuostolių, ji laikoma taktiniu šedevru.
1814 m. balandžio 6 d. Napoleonas atsisako sosto ir buvo ištremtas į Elbos salą. Konservatyvus Vienos kongresas panaikino visus karų pakeitimus. Napoleono sugrįžimas į valdžią, vadinamas Šimto dienų laikotarpiu, baigėsi galutiniu pralaimėjimu Vaterlo mūšyje. Prancūzijoje atkurta monarchija ir Liudvikas XVIII tapo karaliumi.
Burbonų restauracijos metu vyko kovos tarp ultrarojalistų ir liberalaus judėjimo. 1830 m. birželio 12 d. Polignakas, karaliaus Karolio X ministras, isiveržė ir užkariavo Alžyrą. Nespėjus žiniai apie alžyriečių pasidavimą pasiekti Paryžiaus, per Liepos revoliuciją Karolis X buvo nuverstas ir jį pakeitė Liudvikas-Filipė. Liepos monarchijos metu (1830–1848) vyravo anarchija. Pagerbti Liepos revoliucijos aukas Hektoras Berliozas sukūrė Requiem. Jis taip pat taisė „Marselietę“, Prancūzijos himną.
1838 m. Prancūzija paskelbė karą Meksikai, kai prancūzas kepėjas apkaltino Meksikos pareigūnus plėšiant jo parduotuvę. Meksika pralaimėjo trumpą Tešlos karą. 1848 m. vasario 22 d. kilo revoliucija ir liepos monarchija buvo nuversta. Tuoj pat sudaryta Laikinoji vyriausybė paskelbė Prancūziją respublika ir visuotinės rinkimų teisės pagrindu suorganizavo Nacionalinio susirinkimo rinkimus, kuris priėmė Antrosios respublikos konstituciją.
Pagal 1848 m. konstituciją prezidentu išrinktas Liudvikas Napoleonas Bonapartas reikalavo pakeisti konstitucijos nuostatą, draudžiančią rinkti prezidentą daugiau nei vienai kadencijai. Nacionaliniam susirinkimui nesutinkant, prezidentas nepaisydamas draudimų jį paleido, o tai reiškė valstybės perversmą. Abejotiname referendume gavę piliečių sutikimą, Liudviko Napoleono Bonaparto šalininkai parengė naują 1852 m. konstituciją, kuri faktiškai buvo patobulintas 1799 m. konstitucijos variantas. Lapkričio 21 d. Prancūzija oficialiai paskelbta imperija, o Liudvikas Napoleonas Bonapartas 1852 m. pasiskelbė imperatoriumi Napoleono III vardu.
Tuo metu vyko industralizacija, urbanizacija (Baron Haussmann perstatė Paryžių) ir ekonomikos augimas, bet Napoleono III užsienio poltika nebuvo tokia sėkminga. 1854 m. Antroji Prancūzijos imperija dalyvavo Krymo kare, kuriame ji ir Didžioji Britanija kovėsi su Rusijos imperija, kuri pralaimėjo lemiamus Sevastopolio ir Inkermano (1855 m.) mūšius. 1856 m. Prancūzija ir Didžioji Britanija kovojo Antrajame Opiumo kare prieš Kiniją. Pasirašius Tiandzino sutartį Prancūzija susidomėjo pietryčių Azija.
1859 m. tarp Italijos valstybių ir Austrijos kilo Antrasis Italijos Nepriklausomybės karas. Prancūzija kariavo Italijos pusėje ir tai nulėmė Austrijos pralaimėjimą Solferino mūšyje. Už pagalbą Prancūzijai atiteko Nica ir Savoja. 1861 m. Napoleonas III labai rėmė Maksimiljano pretenzijas į Meksiką. Jį taip pat palaikė Didžioji Britanija ir Ispanija, bet priešinosi JAV. Prancūzijos įsiveržimas į Meksiką buvo nesėkmingas.
Kai Prancūzija derėjosi su Nyderlandais dėl Liuksemburgo pirkimo, Prūsijos karalystė pradėjo grasinti karu. Tai buvo šokas Prancūzijos diplomatams, nes anksčiau buvo susitarta su Prūsija dėl Liuksemburgo likimo. Napoleonas III patyrė vis didesnę kritiką iš tokių respublikonų kaip Jules Favre ir jo pozicijos darėsi vis silpnesnės. Prancūzija domėjosi Azija ir 1866 m. įsiveržė į Korėją, pasinaudodama misionieriaus nužudymu kaip pretekstu. Prancūzija pasitraukė negavusi teritorijos, bet su daugybe karo grobio. Kitais metais buvo surengta ekspedicija į Japonija padėti Tokugavoms modernizuoti armiją. Tačiau Tokugavos pralaimėjo Boshin karą ir Toba-Fushimi kovą.
Kilo įtampa tarp Prancūzijos ir Prūsijos, dėl tariamų jos planų užimti Ispanijos sostą, tad prasidėjo Prancūzijos-Prūsijos karas (1870–1871 m.). Vokiečių nacionalizmas sujungė visas vokiečių valstybes, išskyrus Austriją, prieš Napoleoną III. Prancūzijos imperija buvo sutriuškinta Metzo ir Sedano mūšiuose. Paskutinis šiaudas buvo Paryžiaus apgultis. Pagal Frankfurto sutartį Vokietijos imperijai atiteko Elzasas ir Lotaringija. Napoleonas III buvo nuverstas, o monarchiją pakeitė Trečioji respublika, kuri gyvavo iki 1940 m.
1914 m. birželio 28 d. serbų nacionalistas „Jaunoji Serbija“ narys Gavrilas Principas, Sarajave nužudė archkunigaikštį Francą Ferdinandą, Austrijos-Vengrijos sosto įpėdinį. Šis įvykis sukėlė formalių ir slaptų sąjungų tarp Europos valstybių atsiradimą, dėl ko po kelių savaičių prasidėjo Pirmasis pasaulinis karas. Austrija-Vengrija paskelbė karą Serbijai liepos pabaigoje, o tai sukėlė Rusijos mobilizaciją. Rugpjūčio 1 d. Prancūzija ir Vokietija paskelbė mobilizaciją. Vokietija buvo geriau pasiruošusi karui nei bet kuri kita Europos šalis, įskaitant Prancūziją. Tą pačią dieną Vokietijos imperija paskelbė karą Rusijai, kai ši atsisakė demobilizuotis. Prancūzija buvo Rusijos ir Serbijos sąjungininkė, tad ruošėsi karui su Vokietija, kuri rugpjūčio 2 d. užėmė Liuksemburgą ir pateikė Belgijai ultimatumą: praleisti Vokietijos armiją į Prancūziją ar būti okupuotai. Belgija pasipriešino, tad į ją buvo įsiveržta ir buvo paskelbtas karas Prancūzijai. Didžioji Britanija įstojo į karą rugpjūčio 4 d., bet buvo beveik nepasiruošusi karui ir nepadėjo Prancūzijai iki rugpjūčio 7 d.
Karas Vakarų fronte daugiausiai vyko Prancūzijoje ir pasižymėjo kruvinais mūšiais, dažnai naudojant naują karinę technologiją. Žymiausi mūšiai: Pirmasis Marnos mūšis, Verdeno mūšis, Somos mūšis, Antrasis Marnos mūšis. Vokietijos planas (Schlieffen planas) buvo greitai nugalėti Prancūziją ir Rytų fronte iš gynybos pereiti į Rusijos puolimą. Vokiečiai užėmė Briuselį rugpjūčio 20 d. ir greit okupavo didžiąją dalį šiaurės Prancūzijos. Pradinis planas buvo pulti į pietvakarius ir iš vakarų pusės užimti Paryžių. Rugsėjo pradžioje vokiečiai buvo 40 mylių nuo Prancūzijos sostinės ir vyriausybė persikėlė į Bordo. Sąjungininkai sustabdė vokiečius netoli nuo Paryžiaus, prie Marnos upės. Tai buvo į vakarus labiausiai nutolęs vokiečių antpuolis per visą karą.
Vakarų fronte pirmieji maži apkasai gilėjo ir sudėtingėjo, kol tapo milžiniškais gynybiniais kompleksais. Sausumos mūšiai tapo kruvinais ir purvinais susirėmimais, kuriuose nė viena pusė neįgaudavo persvaros. Judrus karas tapo poziciniu. Nė viena pusė smarkiai nepasislinkdavo, bet abi netekdavo dešimtis ar šimtus tūkstančių karių. Ši padėtis tęsėsi nuo 1914 m. rugsėjo iki 1918 m. kovo, kai Vokietija pradėjo „Pavasario puolimą“ (operacija Michael). Tarpas tarp apkasų buvo „niekieno žemė“ ir jos plotis varijavo priklausomai nuo mūšių. Vakarų fronte jis buvo 90-275 m, nors kartais mažiau. Eilinis pėstininkas galėjo naudotis keturiais ginklais: šautuvu, durtuvu, šratiniu šautuvu ir rankine granata.
Britai pirmieji panaudojo tankus, o Reno juos patobulino pridedant bokštelį (Renault FT-17). Tai, kad Jean-Baptiste Estienne dideliais kiekiais naudojo tokius tankus, paveikė karo strategiją ir buvo vienas iš veiksnių, nulėmusių pergalę.
Kai 1917 m. Rusija pasitraukė iš karo dėl revoliucijos, Centrinės valstybės kontroliavo Balkanus ir galėjo perkelti karius į Vakarų frontą. JAV įstojo į karą irgi 1917 m., tad buvo bandoma kiek galima daugiau pasiekti prieš JAV karinę paramą. 1918 m. kovo mėn. Vokietija pradėjo paskutinį didelį puolimą Vakarų fronte. Gegužės mėnesį vokiečiai vėl pasiekė Marną ir buvo arti prie Paryžiaus. Bet Antrąjį Marnos mūšį vėl laimėjo sąjungininkai, nes vokiečiai nusilpo, o į Europą atvyko amerikiečiai. Galiausiai vokiečiai buvo nustumti iki ankstesnės Vokietijos sienos. Kitos centrinės valstybės pasidavė ir Vokietijoj į valdžią atėjus naujai vyriausybei, ši spalio mėn paprašė paliaubų.
Taikos sąlygos buvo surašytos Versalio sutartyje lapkričio 11 d. Prancūzijos naudai derėjosi labiausiai Georges Clemenceau. Vokietija turėjo prisiimti pilną atsakomybę už karą ir sumokėti reparacijas, o Saro kraštas, anglies ir plieno centras Vokietijoje, buvo užimtas prancūzų. Vokietijos kolonijas Afrikoje pasidalino Didžioji Britanija ir Prancūzija (pvz.: Kamerūnas). Elzasas-Lotaringija buvo sugrąžinti Prancūzijai, o Vokietija rytuose neteko keleto teritorijų, tarp jų Dancigo koridoriaus. Ferdinand Foch norėjo tokios taikos, kuri niekada neleistų Vokietijai vėl kelti grėsmė Prancūzijai. Kai buvo pasirašyta taikos sutartis, jis pasakė: Tai nėra taika. Tai paliaubos dvidešimčiai metų". Tie žodžiai išsipildė. Karas pareikalavo daugybės kareivių mirčių ir resursų. Kadangi jis vyko Prancūzijos teritorijoje, žuvo 1,4 mln. prancūzų ir keturis kartus daugiau buvo sužeista.
Ferdinand Foch rėmė Lenkiją per Lenkijos-Sovietų Sąjungos karą ir Ispaniją per Antrąjį Maroko karą 1920 m. Tais laikais kilo Didžioji depresija. Leon Blum, Populiariojo fronto lyderis, buvo Prancūzijos ministru pirmininku 1936–1937 m. ir pirmuoju žydu, užimančiu šias pareigas. Per Ispanijos pilietinį karą jis neparėmė respublikonų dėl karo su Italija ir Vokietija grėsmės. Po 1920 m. Prancūzija pradėjo stiprinti pasienį su Vokietiją (Maginot linija) ir telkti sąjungininkus, kad atsvertų Vokietijos atgimstančią jėgą. Daugelis prancūzų, prisimindami karo aukas, troško taikos, net kai Hitleris pažeidinėjo Versalio sutartį ar 1938 m. Miunchene pateikė ultimatumą. Édouard Daladier nenorėjo kariauti su Vokietija ir Italija be britų paramos, o Neville Chamberlain norėjo Miunchene išsaugoti taiką.
Vokietijos invazija į Lenkiją privertė Didžiąją Britaniją ir Prancūziją paskelbti karą. Bet sąjungininkai nepradėjo masinės atakos, o laikėsi gynybinės pozicijos, tad karą vadino „Keistuoju karu“ (prancūziškai – Drôle de guerre). Tačiau tai nesutrukdė Hitleriui per kelias savaites užimti Lenkijos naudojant naują Blitzkrieg taktiką. Kai Vokietijos rankos tapo laisvos, 1940 m. gegužės mėnesį prasidėjo Mūšis dėl Prancūzijos, kuriame naciams pasiteisino ta pati taktika. Vermachtas apėjo Maginot liniją, verždamasis per Nyderlandus ir Belgiją. Per šešias atkaklios kovos savaites Prancūzija neteko 130 tūkst. žmonių, kurie sudaro didžiąją dalį visų karo aukų. Aštuoni milijonai civilių, ketvirtis gyventojų turėjo laikinai ar visam palikti namus. Prancūzijos lyderiai nusprendė pasiduoti naciams 1940 m. birželio 24 d., o Britų ekspedicijos pajėgos evakavosi iš Dunkirko. Vokietija okupavo tris penktadalius Prancūzijos, likusią teritoriją palikdama Viši režimui, kuris buvo nacių marionetinė valstybė, įkurta 1940 m. liepos 10 d. Viši vadovavo Philippe Pétain, senstantis Pirmojo pasaulinio karo didvyris. Tačiau Šarlis de Golis (Charles de Gaulle) per radiją iš Londono pasiskelbė Prancūzijos vyriausybės vadu tremtyje ir aplink jį pradėjo rinktis Laisvos Prancūzijos pajėgos, siekiančios paramos iš kolonijų ir JAV bei Britanijos pripažinimo. Vokiečių okupacijos metu daugiau nei 100 tūkst. žydų buvo išvežta (dažnai su Viši režimo pagalba) ir nužudyta koncentracijos stovyklose. Po Mers-el-Kébir atakos 1940 m., kai Britų laivynas sunaikino didžiąją dalį Prancūzijos laivyno, vadovaujamo Viši režimo, kai šis atsisakė prisidėti ir kai žuvo apie 1100 prancūzų jūreivių, kilo nacionalinis pasipiktinimas ir nepasitikėjimas Prancūzų pajėgose, kurie nuvedė prie Dakaro mūšio. Galiausiai keletas svarbių laivų Richelieu ir Surcouf) prisidėjo prie Laisvosios Prancūzijos Pajėgų. Sovietų Sąjungai trūko pilotų ir keletas prancūzų kovojo su Luftwaffe Normandie-Niemen eskadrone. Prancūzijoje gan mažai žmonių kovojo su Vokiečių okupacija ir vadinosi Pasipriešinimu. Žymiausias iš jų buvo Jean Moulin, kurį kankino Klaus Barbie (Liono budelis). Didėjančios represijos pasiekė aukštumas, kai buvo visiškai sunaikintas Oradour-sur-Glane kaimas Normandijos mūšio įkarštyje. Taip pat buvo prancūzų, kurie įstojo į SS ir vadinosi Karolio Didžiojo divizija. Žinodami, kad mirs pralaimėjus Vokietijai, jie buvo tarp paskutiniųjų pasidavusiųjų Berlyne.
1942 m. lapkričio mėn. Viši Prancūzija galiausiai buvo okupuota vokiečių, nes karas Šiaurės Afrikoje artėjo prie pabaigos. Sąjungininkai galėjo įsiveržti į okupuotą Europą iš pietų pusės.
1944 m. liepos 6 d. sąjungininkai išsilaipino Normandijoje, o rugpjūčio 15 d. – Provanse. Generolas Leclerc išlaisvino Paryžių ir Strasbūrą, o vėliau su kariniu laivu Richelieu atstovavo Prancūzijai, kai Japonija pasidavė sąjungininkams. Viši režimas pabėgo į Vokietiją.
1944 m. Prancūzija buvo išvaduota. Vakarų Vokietija turėjo Prancūzijai sumokėti didžiulę pinigų sumą, už įsiveržimą, Prancūzijos okupaciją, civilių aukas, badą, priverstinį darbą ar benamystę dėl karo. Tą dieną, kai Vokietija pasidavė, prancūzų pajėgos dalyvavo Sétif žūdynėse Alžyre.
Po trumpo laikinos vyriausybės, vadovaujamos de Golio, valdymo, 1946 m. spalio 13 d. buvo priimta nauja konstitucija. Buvo įkurta Ketvirtoji respublika, kuriai vadovavo parlamentu besiremianti vyriausybė. Per kitus 16 metų iširo Prancūzijos kolonijinė imperija.
Indokinijoje prancūzai kovojo su Viet Min, socialistiniais maištininkais ir prarado Indokiniją per Pirmąjį Indokinijos karą po Dien Bien Phu mūšio. Vietnamas buvo padalintas į dvi valstybes, o Laosas ir Kambodža tapo nepriklausomomis valstybėmis.
1958 m. gegužės mėn. Alžyre valdžią užgrobė Prancūzijos armija ir kolonistai, kurie priešinosi nuolaidoms arabų nacionalistams. Prancūzų vyriausybė krito ir buvo pakviestas de Golis, kad užkirstų kelią pilietiniam karui.
1968 m. gegužės mėn. kilo studentų maištai. Jie kėlė švietimo, darbo ir vyriausybės reformų reikalavimus, reikalavo seksualinės ir meno laisvės, baigti karą Vietname. Prie studentų prisidėjo darbininkai ir kilo masiniai streikai.
Prancūzija - Europos Sąjungos ir NATO narė, viena iš Europos ekonominės bendrijos, Europos Sąjungos pirmtakės, įkūrėjų (1957 m.). Žakas Širakas tapo prezidentu 1995 m. gegužės 17 d., po kampanijos nukreiptos kovoti su labai dideliu nedarbo lygiu Prancūzijoje. Prancūzija atkakliai rėmė NATO ir ES politiką Balkanuose, kad būtų išvengta genocido Jugoslavijoje. Ji rėmė Talibano valdžios nuvertimą Afganistane 2002 m., bet labai priešinosi 2003 m. invazijai į Iraką.
Žakas Širakas dar kartą išrinktas prezidentu 2002 m. labiausiai dėl to, kad jo priešininką socialistą Lionelį Žospeną nugalėjo kraštutinių dešiniųjų lyderis Žanas Mari Le Penas‎. Sulaukęs 74 m. jis nusprendė daugiau nekandidatuoti. Prezidentu buvo išrinktas ministras Nicolas Sarkozy ir pradėjo eiti pareigas 2007 m. gegužės 16 d. Didelio nedarbo problema vis dar neišspręsta. 2012 m. gegužės 6 d. prezidentu išrinktas socialistas François Hollande.
Prancūzijos istorija nuo Viduramžių iki XIX a. (pranc.)Prancūzijos istorija: Pirminiai Dokumentai

Profesionalios StarCraft II varžybos – Blizzard Entertainment kompanijos kompiuterinio realaus laiko strategijos žaidimo StarCraft II: Wings of Liberty lygos ir turnyrai, kuriuose dalyvauja profesionalūs žaidėjai.
Profesionalios StarCraft II varžybos yra organizuojamos beveik visame pasaulyje, o priziniai fondai siekia šimtus tūkstančių JAV dolerių. Jos yra remiamos stambių, dažniausiai su kompiuteriais susijusių įmonių, papildomas pajamų šaltinis – bilietai žiūrovams.
Profesionalūs StarCraft II žaidėjai yra tokie žaidėjai, kuriems ši veikla yra pagrindinis užsiėmimas ir pragyvenimo šaltinis, o ne hobis ar laisvalaikio leidimas. Profesionaliems žaidėjams pagrindiniu pajamų šaltiniu gali būti:
nuolatinis atlyginimas ir dalis prizo, jei pagal komandos vidaus taisykles dalį prizo reikia atiduoti komandos išlaikymui.Pagrindinis StarCraft II elektroninio sporto komandų pajamų šaltinis taip pat yra rėmėjai, kaip ir įprastame sporte. Dažnai StarCraft II komanda priklauso didesnei organizacijai, vienijančiai ir kitų kompiuterinių žaidimų komandas.
Pietų Korėjoje visa komanda dažniausiai gyvena viename treniruočių name (practice house), kur treniruojasi pagal griežtus tvarkaraščius. Ši tradicija yra nuo Brood War laikų. Tai gali būti tiesiog paprastas namas su keliais kambariais arba didelis kompleksas su sporto sale ir kitais patogumais žaidėjams, priklausomai nuo komandos biudžeto. Vakaruose tokių treniruočių namų tradicijos nėra. Pirmuosius iš jų šiais metais ketina atidaryti kelios bendradarbiaujančios komandos.Garsiausi StarCraft II žaidėjai ir komandos turi tam tikrą žvaigždžių statusą: savų sirgalių klubų palaikymas, spaudos dėmesys, dalyvavimas reklamų filmavimuose ir pan. Žaidimai transliuojami internetu ir per televiziją, juos komentuoja profesionalūs komentatoriai.
Žaidėjai realiu laiku valdo vienos iš trijų pasirenkamų protingų rūšių – Zerg, Terran ar Protoss – pastatus, darbininkus ir kareivius. Darbininkai renka dviejų rūšių resursus – mineralus ir dujas. Resursai naudojami tolimesnių pastatų statybai, taip pat – įvairių kareivių tuose pastatuose gamybai. Visos trys rūšys skiriasi ne tik pastatais ir kareiviais, bet ir turi pakankamai skirtingą žaidimo mechaniką. Žaidimas pradedamas iš anksto pasirinktame žemėlapyje. Oficialiuose turnyruose dažniausiai yra tam tikra žemėlapių imtis (map pool), iš kurios leidžiama rinktis. Žaidimo pradžioje abu žaidėjai turi tik šešis darbininkus ir pagrindinį pastatą, kurio pagrindinė (bet ne vienintelė) funkcija yra tolimesnių darbininkų gamyba. Taip pat šis pastatas tarnauja kaip resursų kaupimo punktas, į kurį darbininkai neša surinktus resursus. Žaidimo tikslas yra sunaikinti visus priešininko pastatus (bet nebūtinai visus kareivius). Sunaikinus paskutinį priešininko pastatą, žaidimas laikomas laimėtu.Kadangi žaidimas vyksta realiu laiku, didelę ar net didžiausią reikšmę turi žaidėjo sugebėjimas pakankamai sparčiai valdyti visą savo armiją, darbininkus ir pastatus. Dažniausiai tai reikia daryti reaguojant į greitai besikeičiančią dėl priešo veiksmų situaciją. Nereti atvejai, kai kovos vyksta vienu metu keliose vietose, todėl svarbus sugebėjimas vienu metu vykdyti kelias skirtingas užduotis:
žemėlapio ir priešo bazės žvalgymą.Šis savų pajėgų valdymo sparta StarCraft II yra matuojama veiksmais per minutę, (Actions Per Minute, APM). Profesionalai viso žaidimo metu dažniausiai atlieka po 200 ir daugiau veiksmų per minutę.Svarbią vietą užima žaidimo pradžios strategija (Build order) – pastatų ir kareivių statymo eiliškumas, maždaug atitinkantis debiutą šachmatuose. Pirminę strategiją žaidėjas pasirenka nežinodamas, ką daro oponentas, todėl paprastai siekiama, kad ji būtų kiek galima universalesnė. Žaidėjų pasirinktos strategijos pačios savaime dažniausiai nenulemia baigties, kadangi žaidimo eigoje galima žvalgyti priešininką ir strategiją keisti, tačiau visgi turi labai didelę reikšmę. Universalių ar kitaip stiprių strategijų sugalvojimas ir ištobulinimas sudaro svarbią treniruočių dalį. Kadangi šios strategijos paprastai tampa viešos, oponentai žino, ko gali tikėtis, todėl svarbią žaidimo pradžios dalį užima ir blefavimas, bandymas įtikinti oponentą, kad naudojama kitokia strategija, nei iš tiesų.
Profesionalios StarCraft: BroodWar varžybos Pietų Korėjoje egzistavo maždaug nuo 2000 m. Už jas buvo atsakinga Korėjos elektroninio sporto žaidėjų asociacija (Korean e-sports Players Association, KeSPA). Norintys dalyvauti privalėjo gauti KeSPA licenciją. Kitose šalyse taip pat kažkiek egzistavo profesionalus StarCraft žaidimas, tačiau žymiai menkesniame lygyje. Kadangi Korėjos Brood War absoliučiai dominavo pasaulyje, norintys rimtai tuo užsiimti žaidėjai dažniausiai važiuodavo gyventi ir treniruotis į Pietų Korėją. Nekorėjiečiai Brood War (o dabar ir StarCraft II) žaidėjai yra neformaliai vadinami „užsieniečiais“ (foreigner), nepriklausomai nuo to, kur vyksta turnyras. Pavyzdžiui, JAV vykstančiame turnyre amerikietis taip pat gali būti vadinamas „užsieniečiu“.
Profesionalios StarCraft II varžybos prasidėjo nuo pat žaidimo išleidimo 2010 metais. Iš pradžių didžiąją profesionalių žaidėjų dalį sudarė prie šio žaidimo perėję Warcraft III ir Brood War profesionalai, tokie kaip Greg Fields (IdrA) ar Jang Min Chul (MC).
2010 m. rugpjūčio viduryje Vokietijoje vykęs IEM Season V – Global Challenge Cologne su 15 000 JAV dolerių prizu;
to paties mėnesio pabaigoje JAV vykęs Major League Gaming organizuotas „MLG Pro Circuit Raleigh“ su 7 000 JAV dolerių priziniu fondu.Pietų Korėjoje pirmasis didelis StarCraft II turnyras buvo taip pat 2010 m. – rugpjūčio pabaigoje GOM TV organizuotas „2010 TG Sambo Intel Starcraft II Open Season 1“ su 170 000 JAV dolerių priziniu fondu. Jis davė pradžią šiuo metu pagrindinei Pietų Korėjos StarCraft II lygai – Global StarCraft II League (GSL).
Pirmieji dideli oficialūs renginiai su Pietų Korėjos ir likusio pasaulio žaidėjais:
Blizzard Entertainment organizuotas kviestinis turnyras BlizzCon 2010 StarCraft II Invitational – laimėjo Pietų Korėjos žaidėjas Jung Min Soo (pseudonimu Genius);
Intel Extreme Masters pasaulio čempionatas 2011 m. kovo pradžioje – visi trys dalyvavę korėjiečiai užėmė pirmas tris vietas.Pietų Korėjos ir Vakarų StarCraft II scenos dar labiau suartėjo, nuo 2011 m. birželio Major League Gaming sudarius sutartį su korėjiečių GSL lyga, pagal kurią korėjiečiai gali atsiųsti savo žaidėjus dalyvauti MLG renginiuose, o pirmas vietas MLG užėmę žaidėjai automatiškai gauna teisę dalyvauti GSL Code A ir Code S lygose.
2010–2011 m. daug profesionalių StarCraft: Brood War ir Warcraft III žaidėjų perėjo prie StarCraft II žaidimo.
2012 m. viduryje užsidarė profesionali Pietų Korėjos StarCraft: BroodWar scena, dvi pagrindinės lygos OSL ir Proleague tapo StarCraft II lygomis, dauguma žaidėjų tapo profesionaliais StarCraft II žaidėjais.
JAV įsikūrusi Major League Gaming (MLG) nuo 2010 m. liepos 30 d. tarp kitų žaidimų savo renginiuose organizuoja ir StarCraft II Pro Circuit turnyrus. Per vieną sezoną vyksta 6 dideli renginiai, kiekvienas vis kitame JAV mieste. Pirmas vietas užėmę žaidėjai automatiškai gauna teisę dalyvauti sekančiame turnyre. Kiti žaidėjai patenka su vardiniais pakvietimais, per „Atvirojo Krepšelio“ (Open Bracket) turnyrus ir iš Pietų Korėjos GSL lygos pagal bendradarbiavimo sutartį. Egzistuoja reitingų sistema.Šeštasis renginys serijoje yra „finalas“. Įprastų renginių StarCraft II priziniai fondai sudaro 14 000 JAV dolerių, finalinio – 50 000 JAV dolerių.
Tai yra didelis pasaulinis turnyras, vykstantis ištisus metus. Didžioji jo dalis organizuojama internetu, kur žaidėjai varžosi savo regionuose. Geriausieji iš kiekvieno regiono vėliau susitinka LAN varžybose Vokietijoje. StarCraft II prizinis fondas siekia 75 000 dolerių pasaulio finaluose, apie 25 000 dolerių – mažesnėse varžybose. Taip pat su šiuo vardu organizuojami ir mažesni nereguliarūs turnyrai, kurie tiesiogiai nėra pasaulio čempionato dalis.
Dreamhack yra pagal Gineso rekordų knygą didžiausias LAN žaidimų renginys. Jis vyksta kelis kartus per metus, Stokholme arba Jonšiopingo mieste Švedijoje. 2011 m. kviestinis Dreamhack turnyras įvyko Valensijoje (Ispanija), pirmą sykį už Švedijos ribų. Dreamhack StarCraft II turnyrams skirtas 15 000 JAV dolerių prizinis fondas.
Į StarCraft II varžybas, kuriose dalyvauja 32 žaidėjai, galima patekti keliais būdais:
specialų BYOC kvalifikacinį turnyrą.Daug mažesnis Dreamhack renginys yra „Monetos mėtymo turnyras“ (Coin Toss Tournament). Tai toks StarCraft II turnyras, kuriame kas antras atkrentamųjų varžybų etapas nėra žaidžiamas, o jo „nugalėtojai“ išaiškinami mėtant monetą. Turnyro laimėtojas gauna teisę dalyvauti pagrindiniame Dreamhack renginyje.
Team Liquid organizuojamas kasmetinis turnyras prasidėjo dar kaip StarCraft: Brood War turnyras. Jame dalyvauja 32 žaidėjai, patenka šiais keliais:
su vardiniais pakvietimais.Pats turnyras vyksta internetu, pralaimėjęs žaidėjas iš karto iškrenta. Tiesioginių transliacijų nėra, kad nebūtų galimybės sukčiauti. Tačiau kiekvieną savaitgalį rodomi žaidimų įrašai, komentuojami profesionalių komentatorių. Du paskutiniai likę žaidėjai susitinka gyvai finale Team Liquid biure Niujorke (JAV). Šis mačas jau transliuojamas tiesiogiai. Prizinis fondas – 34 500 JAV dolerių, pagrindinis rėmėjas – pokerio portalas ir bendruomenė PokerStrategy.com.
GOM TV organizuojama GSL vyksta Pietų Korėjoje. Iš tiesų tai yra dvi atskiros, bet susijusios lygos: Code S (pagrindinė) ir Code A (antroji, silpnesnioji).
pirmąją vietą MLG renginiuose užėmęs žaidėjas automatiškai gauna Code S licenciją;
po kiekvieno MLG renginio trys aukščiausias vietas užėmę užsieniečiai (t. y., nekorėjiečiai) gauna teisę žaisti Code A lygoje.Po kiekvieno sezono 16 žemiausią reitingą turinčių Code A žaidėjų iškrenta, o į ketvirtfinalį išėję žaidėjai gauna teisę žaisti specialiuose mačuose dėl teisės patekti į Code S. Tuo tarpu po dviejų pralaimėjimų Code S, žaidėjas nukrenta į specialius „Up/Down“ mačus, kur žaidžia dėl Code S statuso išlaikymo. Nepavykus, jis nukrenta į Code A.Mačai transliuojami per GOM TV televiziją su komentarais korėjiečių ir anglų kalbomis (žiūrovų pasirinkimu). Angliškai komentuoja žinomi StarCraft II žaidėjai ir komentatoriai Dan Stemkoski ir Nicolas Plott, taip pat singapūrietė Ong Xiao Wei ir kiti.GOM TV taip pat organizuoja ir GOM TV Global Starcraft II Team League, sutrumpintai GSTL. Tai yra GSL dalyvaujančių žaidėjų komandų turnyras. Jame dvi besivaržančios komandos išsiunčia viena prieš kitą žaisti po vieną savo atstovą. Laimėjęs lieka, pralaimėjęs iškrenta ir daugiau tame mače dalyvauti nebegali. Pralaimėjusiojo komanda atsiunčia naują atstovą, ir taip žaidžiama, kol kažkuri komanda surenka keturias pergales ir tampa nugalėtoja.
2011 m. gruodžio mėnesį vyksiančios World Cyber Games žaidynės bus pirmosios, kuriose vyks ir StarCraft II turnyras (vietoje anksčiau buvusių Brood War turnyrų).2011 m. JAV startavo Šiaurės Amerikos Žvaigždžių lyga (North American Star League, NASL), kuri nepaisant pavadinimo yra tarptautinė StarCraft II lyga. Šiuo metu vyksta antrasis jos sezonas.
StarCraft II taip pat žaidžiamas Blizzard Entertainment renginyje BlizzCon, kompiuterinių žaidimų portalo IGN organizuojamoje IGN Pro League bei Copenhagen Games.
Kiekvienas turnyras turi savo žaidėjams keliamų reikalavimų specifiką, tačiau egzistuoja nemažai bendrų bruožų. Dažniausiai iš žaidėjų reikalaujama atsinešti ir naudoti savo klaviatūrą ir pelę, kartais ir ausines – tai yra pačių žaidėjų patogumui, kadangi neįprasta įranga neigiamai įtakoja žaidimą. Žaidėjai iš anksto privalo pranešti, kokių tvarkyklių reikės jų naudojamai įrangai, organizatoriai apsiima jas suinstaliuoti. Kategoriškai draudžiama naudoti trečiosios šalies programinę įrangą, galinčią suteikti pranašumą žaidžiant.Žaidimo metu žaidėjai neturi teisės spausti pauzės. Iškilus tokiam poreikiui, jie privalo paprašyti pauzės teisėjų. GSL lygoje tai daroma parašant ppp, Vakaruose – dažniausiai pp (pause please 'prašau pauzės'). Kituose turnyruose leidžiama paspausti pauzę ir pačiam žaidėjui, tačiau jis privalo iškart informuoti turnyro administraciją ir pateikti priežastis. Jei priežastys nėra rimtos (paprastai – techninės problemos), žaidimas gali būti nutrauktas ir žaidėjui užskaitytas pralaimėjimas.Jei tai LAN turnyras, nuo žaidėjo vardo paskelbimo jis dažniausiai turi ribotą laiko tarpą prisistatyti ir pasiruošti žaidimui, jei neateina – įskaitomas žaidimo pralaimėjimas. Žaidimai visada vyksta iki dviejų ar daugiau pergalių, priklausomai nuo turnyro. Pralaimėjęs žaidėjas dažnai turi teisę pasirinkti, koks žemėlapis bus žaidžiamas sekančiame žaidime. Pirmasis žemėlapis parenkamas tokiais būdais:
atsitiktiniu būdu.Žemėlapių pasirinkimas būna apribotas iš anksto paskelbtu sąrašu (map pool). Paprastai kiekvienas žaidėjas turi teisę vetuoti po vieną žemėlapį, kuris tame mače nebebus naudojamas.Žaidimo metu dažnai žaidėjai neturi teisės kalbėtis, neskaitant mandagių pasisveikinimų ir sėkmės palinkėjimų žaidimo pradžioje bei mandagaus priešininko pergalės pripažinimo žaidimo pabaigoje, pasakant GG (good game – geras žaidimas).Žaidimuose gali būti naudojami oficialūs Blizzard išleisti StarCraft II žemėlapiai, tačiau dažnai turnyrų organizatoriai atlieka juose smulkių pakeitimų, siekdami pagerinti balansą. Kartais naudojami ir visiškai nauji, pačių organizatorių sukurti žemėlapiai. Tokiais atvejais jie išleidžiami anksčiau, kad žaidėjai turėtų laiko susipažinti. Dažni yra „kosmetiniai“ pakeitimai, t. y., neįtakojantys pačio žaidimo, pavyzdžiui, turnyro organizacijos ar rėmėjų logotipų įdėjimas matomose žemėlapių vietose.
Dokumentinio filmo StarNation apie profesionalias StarCraft II varžybas oficiali svetainė
